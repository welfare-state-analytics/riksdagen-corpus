<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--60</head>
          <docDate when="1997-02-05">1997-02-05</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Aktuell debatt: Uppgörelsen om en förtida avveckling av kärnkraften
          </note>
          <note type="speaker">
            Anf. 1 LARS TOBISSON (m):
          </note>
          <note>
            Fru talman! Vi moderater har begärt denna debatt med anledning
            av uppgörelsen om en förtida avveckling av kärnkraften. Men dagens
            debatt gäller mycket mer än Barsebäck. Den handlar om hur Sveriges
            regering med berått mod förstör för en god ekonomisk utveckling.
            Den handlar om hur vanliga människor tvingas betala med sina jobb,
            med högre skatter och energipriser för att socialdemokraterna
            vill nå maktpolitiska mål. Det handlar om ett miljöpolitiskt vanvett,
            där beroendet av fossila bränslen ökar på ett sätt som ingen utöver
            oljebolagen kan önska.
          </note>
          <note>
            Jag känner för de många människor i Kävlinge vars jobb nu är
            hotade. Detta är deras Arboga. Men nu stannar det inte vid några
            hundra personer. Den här gången handlar det om hur regeringen
            med öppna ögon slagit in på en kurs som ställer tiotusentals människor
            utan jobb. Alla vet att en förtida avveckling av några av världens
            säkraste kärnkraftverk är vettlös från ekonomisk och miljömässig
            synpunkt.
          </note>
          <note>
            Regeringen vet, Anders Sundström vet - men ändå handlar man som
            man gör.
          </note>
          <note>
            Hur kan en regering med växande massarbetslöshet välja att avveckla
            viktiga produktiva resurser? Hur kan en regering i ett land med
            25 års ekonomisk eftersläpning bakom sig och många stora strukturella
            reformer framför sig börja koppla bort hälften av all elproduktion?
          </note>
          <note>
            Den förtida kärnkraftsavvecklingen har inte stöd i opinionen,
            i fackföreningsrörelsen eller i det svenska näringslivet. Vi har
            manat till besinning, och så har
          </note>
          <note>
            LO och Metall, Industriförbundet och SAF. Från olika utgångspunkter
            har vi alla kommit till samma slutsats:
          </note>
          <note>
            Sverige har inte råd med en vettlös energipolitik.
          </note>
          <note>
            Men hittills har regeringen slagit dövörat till. Döva och förblindade
            av maktpolitiska mål har ni valt att inte lyssna till dem som
            förordar en energipolitik grundad i hänsyn till jobben, välfärden
            och miljön.
          </note>
          <note>
            Hur, Anders Sundström, kan ni ta på ert ansvar att mot folkets
            vilja fördärva för företag och människor i vårt land?
          </note>
          <note>
            (Applåder)
          </note>
          <note type="speaker">
            Anf. 2 Näringsminister ANDERS SUNDSTRÖM (s):
          </note>
          <note>
            Fru talman! Detta uttalades av en av dem som förde Sverige till
            avgrundens rand. Låt mig beträffande talet om ansvar säga: Den
            här regeringen har tillsammans med Centern fört Sverige bort från
            just den mycket farliga situation som bl.a. Lars Tobisson lämnade
            efter sig. Vi är nu på väg att ta ansvar också i den här frågan.
          </note>
          <note>
            Sverige behöver mycket el. Sverige är ett land med ett klimat
            som gör att vi behöver mycket el för uppvärmning. Sverige är ett
            land där vi behöver mycket el för att producera våra varor och
            tjänster, i våra stålverk, i våra pappersbruk och i vår verkstadsindustri.
            Vi är övertygade om att vi måste ta ansvar för att se till att
            den elen finns tillgänglig också framöver. På samma sätt som i
            dag och i går skall den finnas också i framtiden.
          </note>
          <note>
            Vårt land är mer beroende än något annat land i västvärlden av
            kärnkraften. Det är ett land som behöver mycket el, och vi har
            investerat mycket tungt i kärnkraften, mer än något annat land.
            Var och en inser att om vi långsiktigt skall klara energiförsörjningen
            måste vi skaffa oss alternativ. Samtliga som sitter i den här
            kammaren har sagt att man anser att kärnkraften skall avvecklas.
            Det betyder att varannan pappersmaskin, vartannat stålverk och
            varannan verkstadsmaskin måste få en ny försörjning av el, från
            något annat håll än från kärnkraften.
          </note>
          <note>
            Det är klart att vi har ett oerhört ansvar för att hitta de alternativ
            som krävs till denna kärnkraft. Det är politikens uppgift att
            minska beroendet av kärnkraften.
          </note>
          <note>
            Frågan är: Försvinner kärnkraften av sig själv och i så fall
            hur? Är det politikens ansvar att klara energiförsörjningen för
            den svenska industrin?
          </note>
          <note>
            Man kan svara på det på litet olika sätt. Man kan till att börja
            med konstatera att den industri som producerar de här varorna
            har undan för undan sålt bort sina energitillgångar, naturligtvis
            därför att den har sett att ansvaret för att ta fram elen fram
            till pappersbruket vilar på någon annan. Det är politikens ansvar
            att lösa energiförsörjningen.
          </note>
          <note>
            Så är det också med all annan infrastruktur. Det är inte industrin
            själv som tillhandhåller vägarna och järnvägarna. Det är inte
            industrin själv som tillhandahåller utbildningen, och det är inte
            industrin själv som ordnar försörjningen med el. Det är faktiskt
            vårt och ert ansvar att se till att vi i det långa loppet har
            tillgång till el. Därför krävs det politiska beslut.
          </note>
          <note>
            Det krävs att vi långsiktigt kan klara elförsörjningen, och för
            det finns tre skäl.
          </note>
          <note>
            Det krävs för det första för jobben. Om vi skall klara jobben
            på lång sikt, måste vi kunna visa för investerarna att vi faktiskt
            har el att tillgå. Den som i dag går och funderar på en stor investering
            i Sverige, på en ny huvudnivå i en gruva, på ett nytt smältverk,
            måste kunna blicka 10, 15, ja 20 år framåt i tiden. På dessa 10-20
            år blir våra reaktorer gamla.
          </note>
          <note>
            Dessa investerare måste kunna veta om vi politiker är beredda
            att ta ansvar för att klara elförsörjningen, och det är vi i de
            tre partier som nu kommit överens om att hantera den här frågan.
            Vi är beredda att säga till industrin att vi skall ta fram alternativen,
            så att det när industrin behöver el skall finnas el, producerad
            ekologiskt uthålligt och långsiktigt.
          </note>
          <note>
            Men vi behöver jobb också på kort sikt. Vi behöver naturligtvis
            använda den rådande arbetslöshetsperioden för att bygga upp det
            nya samhället och de nya alternativen. Därför satsar vi 9 miljarder
            kronor de närmaste åren för att investera i det nya - för att
            byggjobbare, de som arbetar med styr- och reglerteknik och de
            som funderar över att förbättra miljön i våra verkstäder, industrier
            och bostäder skall ha något att göra under de närmaste åren. Vi
            behöver alltså ställa om för jobbens skull.
          </note>
          <note>
            Vi behöver det för det andra också för miljöns skull. När vi
            för 17 år sedan folkomröstade sade vi att vi skulle bygga ett
            system för inhemsk förnybar energi. I dag säger vi att vi skall
            ha ett ekologiskt uthålligt system. Det är självklart en av de
            absolut viktigaste uppgifterna för oss som sitter här att se till
            att Sverige blir ett ekologiskt uthålligt samhälle. Det beskriver
          </note>
          <note>
            Lars Tobisson som slöseri, för han lever i nuet. Han känner inte
            ansvaret för framtiden. Självfallet har alla vi grånande som sitter
            här ett ansvar för framtiden att se till att vi bygger det ekologiskt
            starka samhället.
          </note>
          <note>
            Det är bra för industrin i Sverige, och det är bra för miljön.
          </note>
          <note>
            För det tredje är det också bra för ekonomin. Det är inte vettigt
            att på kort sikt ställa om hela energisystemet. Tobisson har tänkt
            att göra så, dvs. att på kort sikt förändra från kärnkraft till
            någonting annat, han vet inte vad. Det är klart att det leder
            till stora kostnader. Det är mycket vettigare att investera i
            en omställning under lång tid och använda pengarna på ett förnuftigt
            sätt.
          </note>
          <note>
            Därför har vi nu ett program om tillförsel i det korta perspektivet.
            Det gäller 8 Twh, motsvarande
          </note>
          <note>
            Barsebäcksreaktorerna, dvs. vi tillför i samma takt som vi stänger
            för att säkra industrin. Vi har ett program på lång sikt för att
            bygga upp och stärka alternativen så att de i det långa perspektivet
            också kan lösa problemen när de nyare reaktorerna måste bytas
            ut. Det är viktigt att ha det långa programmet.
          </note>
          <note>
            För att klara detta har vi också ett program för avställning,
            att stänga av Barsebäcksreaktorerna. Att välja just Barsebäcksreaktorerna
            är egentligen rätt självklart. Det är väl ändå så att vi skall
            börja att stänga av just där vi har så väldigt många människor
            i närheten? Tror någon på allvar att vi i dag i området runt denna
            stad, på Värmdön, i Nacka eller på något annat ställe, skulle
            kunna bygga ett kärnkraftverk?
          </note>
          <note>
            Varför skall man då ha ett kärnkraftverk i närheten av
          </note>
          <note>
            Malmö eller Köpenhamn?
          </note>
          <note>
            Vi måste påbörja avstängningen. Därför stiftar vi en lag, inbjuder
            till förhandling, ger Vattenfall helt nya verktyg och tar kontrollen
            över utrikeshandeln på samma sätt som vi har kontrollen över distributionen
            i landet. Därför säger vi åt industrin att vi skall göra omställningen
            på så sätt att vi skall hitta bra alternativ för uppvärmning i
            hushållen så att den får sin el.
          </note>
          <note>
            Vi säger åt industrin: Ni skall ha mer el än ni får i dag. Vi
            säger: Vi skall ställa om under lång tid. Ni skall få god tid
            på er. Vi säger: Ni skall få en bättre beskattning för att den
            vägen göra det enklare för den elintensiva industrin att klara
            sig. Vi säger: Statens företag Vattenfall skall vara vårt verktyg
            för att se till att den industri vi nu har också får tillgång
            till el. De pengar som kunderna betalat in till Vattenfall skall
            användas för att investera i alternativen och investera i elförsörjning
            för den svenska industrin. Det är klara besked från oss tre partier.
          </note>
          <note>
            Vi säger till hushållen: Ni skall få stöd i form av rådgivning
            och bidrag för att ställa om från er direktverkande el till vattenburna
            system, till att bygga ut fjärrvärmenäten i snart sagt varje kommun.
            Det säger vi till kommunerna. Vi har 200 fjärrvärmenät i detta
            land.
          </note>
          <note>
            Jag skall sluta med att fråga Tobisson. Vilka alternativ har
            Tobisson till detta? Har Tobission något alternativ? Hur ser Tobissons
            energipolitiska program ut? Hur garanterar ni att det finns ström
            till pappersmaskinerna, till gruvorna och till stålverken om en
            5,
          </note>
          <note>
            10, 15 eller 20 år? Är det ni som skall ordna det, eller vem
            är det som skall ordna det?
          </note>
          <note>
            (Applåder)
          </note>
          <note type="speaker">
            Anf. 3 LARS TOBISSON (m):
          </note>
          <note>
            Fru talman! Enligt energiministern är det politikens ansvar att
            trygga elförsörjningen. Varför då i förtid avveckla väl fungerande
            elproduktionsanläggningar? Den uppenbara motsättningen lyckades
            Anders Sundström inte förklara.
          </note>
          <note>
            Jag vidhåller att det är ansvarslöst av den socialdemokratiska
            regeringen att utsätta Sveriges folk för den påfrestning som en
            förtida avveckling innebär, i synnerhet i en tid av massarbetslöshet
            och smala ekonomiska marginaler för hushållen. Anders Sundström
            ställer i utsikt att vad han kallar omställningen skall ge nya
            jobb. Därmed bekänner han sig till den ekonomiska teori som jag
            efter upphovsmännen Göran
          </note>
          <note>
            Persson och Birger Schlaug har döpt till Vingåkersskolan. Den
            säger att ju sämre förutsättningarna blir för företag och produktion,
            desto bättre går det.
          </note>
          <note>
            Detta är inget annat än ekonomisk-politiskt kvacksalveri! Kan
            Anders Sundström förklara varför det skulle skapas nya riktiga
            och välbetalda jobb genom att man avvecklar produktiva resurser?
            Kan Anders
          </note>
          <note>
            Sundström ge denna kammare ett exempel - ett enda exempel - på
            ett land som byggt sitt välstånd och som kunnat ge sina medborgare
            välbetalda arbeten genom att slå sönder sina produktionsanläggningar?
          </note>
          <note>
            Och om det nu skulle vara på detta förvånansvärda vis - varför
            då bara avveckla en eller två reaktorer?
          </note>
          <note>
            Varför inte alla tolv på en gång? Det skulle då lösa problemen
            med arbetslösheten i ett nafs.
          </note>
          <note>
            Som var och en förstår är sanningen naturligtvis den att en förtida
            kärnkraftsavveckling slår ut jobb.
          </note>
          <note>
            Den slår ut befintliga arbetstillfällen, särskilt i elintensiv
            industri, som till råga på allt råkar ligga i delar av landet
            där det redan är ont om sysselsättning - i
          </note>
          <note>
            Norrland, i Bergslagen och på bruksorter runt om i landet.
          </note>
          <note>
            Men genom att avhålla från investeringar slår kärnkraftsavvecklingen
            ut även möjliga jobb, som nu aldrig kommer till stånd. Det är
            här det första steget på avvecklingens väg sänder en så skadlig
            signal. Det är väl frågan om huruvida kraftföretagen ens vill
            utveckla anläggningar för ersättningskraft, då de betänker den
            brist på sans och balans som utmärker svensk energipolitik. Här
            ligger mitt svar på Anders Sundströms fråga. Det är genom att
            uppträda på detta vis och reglera marknaden som man slår sönder
            förutsättningarna för en fortsatt utveckling av en effektiv och
            konkurrenskraftig elproduktion i landet.
          </note>
          <note>
            Kostnaden för en förtida avveckling får i första hand bäras av
            dem som mister ett befintligt eller blir utan ett blivande jobb.
            Men den drabbar också alla andra i det svenska samhället. Vi får
            betala med höjda skatter och höjda elpriser. Anders Sundström
            lovar subventioner till alla dem som skall ställa om från direktverkande
            el. Men vem får bekosta dessa bidrag om inte skattebetalarna?
            Och ändå blir det åtskilliga tusentals kronor över att erlägga
            för dem som drabbas. Anders Sundström måste tala om för dessa
            småhusägare hur han anser att de skall ha råd att betala kostnaden.
          </note>
          <note>
            I en regering som kännetecknas av att den ena handen inte vet
            vad den andra gör förklarade sig skatteministern i går ha som
            ambition att skona den elintensiva industrin från kostnaderna
            för uppgörelsen. Han klargjorde att bördan får vila på hushållen.
          </note>
          <note>
            Men de betalar redan de högsta energiskatterna i den civiliserade
            världen. Skall regeringens pågående höjning av skattetrycket aldrig
            ta slut?
          </note>
          <note>
            Vi svenskar får också betala ett pris i form av försämrad miljö.
            Det kanske allra mest förvånansvärda med energiuppgörelsen är
            att den förutsätter ett ökat utnyttjande av fossila bränslen som
            kol, naturgas och olja. Det förvärrar, som alla vet, luftföroreningarna
            och växthuseffekten. På kort sikt är det från kolkraftverk eller
            ur de gamla Tjernobylreaktorer som finns i f.d. öststater som
            ersättningselen kommer att hämtas.
          </note>
          <note>
            För Danmark blir detta bingo. Man slipper den retning för ögat
            som Barsebäck utgör, och samtidigt får man exportera mer från
            sina gamla smutsiga kolkraftverk. Men för Sveriges del innebär
            detta med förhärskande sydvästliga vindar att ökad miljöförstöring
            kommer som lök på laxen ovanpå försämrad ekonomi för hushållen
            och hela vårt land.
          </note>
          <note>
            Frågorna hopar sig. Jag begriper inte hur man kan komma till
            denna linje. Jag såg att chefredaktören för en av morgontidningarna
            sade att han aldrig har känt sig så missmodig om Sveriges framtid
            som efter detta beslut, och jag delar den uppfattningen. Varför
            slår regeringen in på en kurs som förvärrar en redan rekordstor
            arbetslöshet? Varför gör man det för redan trängda medborgare
            ännu svårare att klara den personliga ekonomin? Och varför vill
            man ersätta miljövänlig säker svensk kärnkraft med förorenande
            förbränning av kol, gas och olja och t.o.m. el från risiga reaktorer
            i öst?
          </note>
          <note>
            (Applåder)
          </note>
          <note type="speaker">
            Anf. 4 LENNART DALÉUS (c):
          </note>
          <note>
            Fru talman! Det vi diskuterar i dag är faktiskt inte en uppgörelse
            om förtida avveckling av kärnkraften.
          </note>
          <note>
            Det vi diskuterar är en omställning av energisystemet, ett beslut
            som leder till framtidstro inför utvecklingen på energiområdet.
            Att vi gör detta beror på att vi har en insikt om vad kärnkraften
            innebär och medför. Det har sedan många år stått klart att kärnkraften
            bär på nackdelar, svagheter och problem som gör att den måste
            avvecklas.
          </note>
          <note>
            Kärnkraften är farlig. Reaktorer kan haverera, med fruktansvärda
            konsekvenser. Det gäller, fru talman, även blå-gula reaktorer.
            Det är så. Man kan diskutera sannolikheter och möjliga utfall
            av händelser som är förenade med stora konsekvenser. Men reaktorer
            kan haverera, med fruktansvärda konsekvenser.
          </note>
          <note>
            Den insikten har också de professionella riskbedömarna, försäkringsbolagen.
            Det är därför det inte finns något fullgott skydd för dem som
            kan komma att drabbas av en kärnkraftsolycka. Detta kommer vi
            att kunna diskutera här i kammaren senare i dag, när just frågan
            om ett utökat ansvarstagande för kraftföretagen står på dagordningen.
          </note>
          <note>
            Ett annat skäl för avståndstagande från kärnkraften är naturligtvis
            avfallsproblemet. Det finns ingen helt säker metod att ta hand
            om det högaktiva avfallet i tiotusentals år. Till detta kan man
            naturligtvis koppla risken för en ökad kärnvapenspridning.
          </note>
          <note>
            Nu är det dessbättre så vist inrättat att det finns möjligheter
            att gå ifrån kärnkraften. Nu finns alternativ. De strömmar ju
            in i en takt som man faktiskt inte hade kunnat tänka sig för bara
            några år sedan. De tre, fyra, fem terrawattimmarna energi från
            biobränslena ökas på varje år i det svenska energisystemet. Det
            är en mycket stor framgång. Den beror ju på att många, kanske
            litet i motvind, ändå har vågat ställa om sitt tänkande och vågat
            satsa på det nya. De har förstått signalerna.
          </note>
          <note>
            Nu har inte alla gjort det, och det förvånar mig något, fru talman,
            när Lars Tobisson med sträng röst säger att detta är vanvett -
            som om det hade slagit ned som en blixt från klar himmel att en
            omställning av energisystemet skall ske. Att det är en åtminstone
            17
          </note>
          <note>
            år lång blixt är något som Lars Tobisson uppenbarligen inte har
            förstått att ta till sig. Men vinnarna är de som har förstått
            att omställningen kommer att äga rum. Den ansvarsfulla industrin
            och de ansvarsfulla energiproducenterna har börjat ställa om.
            De har börjat ge sig in på en ny väg och börjat satsa på framtiden.
          </note>
          <note>
            De gör detta, och vi vill medverka till det av omsorg om sysselsättningen
            och välfärden. Man har litet svårt att förstå hur man kan argumentera
            för att det skulle gynna svensk industri, svenska näringar och
            svensk produktion att en stor del av den svenska befolkningen
            värmer sina radhus med el. Hur kan det gynna den svenska industrin
            och det svenska näringslivet?
          </note>
          <note>
            Däri ligger grundbulten för vår del. Ställ om! Använd energiformerna
            till de saker de är bäst lämpade för! Belysningen här i kammaren
            går utmärkt på el, men det går också utmärkt att värma vilken
            lokal som helst med andra engergiformer. Det är en sådan omställning
            vi bäddar för genom denna uppgörelse.
          </note>
          <note>
            Jag tror att man skall vara litet varsam när man talar om sambandet
            mellan sysselsättning och kärnkraft. Vi har nu mer kärnkraft i
            Sverige än någonsin tidigare, och vi har en obehagligt hög arbetslöshet.
          </note>
          <note>
            Det är svårt att göra troligt att kärnkraften är räddningen på
            arbetslöshetsproblemet. Därmed inte sagt att det omvända gäller,
            att frånvaron av kärnkraft automatiskt skulle leda till att arbetslösheten
            försvinner. Men det är svårt att göra troligt att kärnkraften
            är arbetslöshetsproblemets frälsarkrans.
          </note>
          <note>
            Nu har vi, fru talman, inte bara Sverige att ta hänsyn till.
            Vi har ett grannland också. Danmark är mig veterligt det enda
            land runt Östersjön som har begärt av ett annat Östersjöland att
            de skall stänga sina kärnkraftverk. Det har man begärt därför
            att man har gjort en korrekt bedömning. Barsebäck utgör ett hot
            mot
          </note>
          <note>
            Danmark. Därför bör Barsebäck stängas. Danmark ställer stora
            förhoppningar på Sverige, berättigade sådana.
          </note>
          <note>
            I en dansk tidning i dag beskriver man mycket korrekt vad som
            är på väg att hända. Man berömmer det beslut som nu är på väg
            att fattas och skriver att det är en uppgörelse med en föråldrad
            framtidstro och ett historiskt beslut om att inleda ett teknologiskt
            spårskifte.
          </note>
          <note>
            (Applåder)
          </note>
          <note type="speaker">
            Anf. 5 ANNE WIBBLE (fp):
          </note>
          <note>
            Fru talman! Socialdemokraterna sviker linje 2.
          </note>
          <note>
            Linje 2 slog fast "en avveckling med förnuft". Det som nu sker
            är avveckling utan förnuft. Det blir dyrt för Sveriges medborgare.
            Jag läser här från linje 2:s valsedel: Kärnkraften avvecklas i
            den takt som är möjlig med hänsyn till behovet av elektrisk kraft
            för upprätthållande av sysselsättning och välfärd. Säkerhetssynpunkterna
            blir avgörande för den ordning i vilken reaktorerna tas ur drift.
            Elproduktion genom olje- och kolkondenskraftverk undviks.
          </note>
          <note>
            Allt detta sviker man nu. Kärnkraften skall avvecklas i en takt
            som hotar sysselsättning och välfärd.
          </note>
          <note>
            Säkerhetsaspekter spelar ingen roll, utan en ny lag skall ge
            regeringen rätt att när som helst upphäva givna tillstånd att
            producera el. I stället för att undvika olja och kol ökar man
            sådan fossilbaserad elproduktion.
          </note>
          <note>
            Detta är inte en hållbar energipolitik, baserad på en bred uppgörelse.
            En stor opposition i riksdagen, näringslivet och fackföreningsrörelsen
            tar avstånd. I
          </note>
          <note>
            stället för att ge hushåll och företag långsiktigt stabila regler
            gör man nu energipolitiken till ett evigt politiskt trätoämne.
            Sverige kommer att få en extremt politikerstyrd energiförsörjning.
            Ständiga kontrollstationer skapas, liksom ett behov av nya nattliga
            övningar mellan s, c och v för att avgöra vad som skall hända
            med nästa reaktor.
          </note>
          <note>
            I pressmeddelandena från gårdagen och i morse gavs inga konkreta
            svar på de frågor som medborgarna ställer. Vad kostar detta? Vem
            skall betala? Hur mycket ökar utsläppen av koldioxid? Hur mycket
            ökar arbetslösheten? Hur mycket försämras välfärden?
          </note>
          <note>
            Människor har rätt att få svar på dessa frågor. Vad kostar detta?
          </note>
          <note>
            Människor är mycket klokare än vad ni tycks tro.
          </note>
          <note>
            De vet att ingenting är gratis, och alla inser att elen blir
            dyrare. Men hur mycket? Hushållen vill ju veta hur mycket elräkningen
            kommer att stiga, hur mycket andra skatter skall höjas för att
            betala och hur mycket vården och omsorgen kommer att skäras ned
            för att pengarna inte räcker till välfärdsutgifterna. Ni måste
            kunna svara på de här frågorna - ett uteblivet svar leder till
            ännu större oro.
          </note>
          <note>
            Det finns beräkningar som tyder på flera tusen kronor per hushåll.
            Särskilt mycket blir det i hus med direktverkande el. Vilka beräkningar
            har ni som underlag för det här beslutet? Visa upp dem! För ni
            har väl underlag? När elräkningarna blir större, ovanpå höjd fastighetsskatt
            och höjda räntor, blir det mindre pengar kvar till annat. Då minskar
            den inhemska efterfrågan och hjulen rullar saktare.
          </note>
          <note>
            Det gäller också miljön. Med denna uppgörelse sviker ni också
            den. Det blir mer försurning och större växthuseffekt. Att koldioxidutsläppen
            ökar är helt klart - men hur mycket? Ni måste väl ha gjort en
            miljökonsekvensutredning. Visa upp den! Det är en parodi att kalla
            ökad användning av olja, kol och gas för inledningen till ett
            ekologiskt hållbart samhälle.
          </note>
          <note>
            Sedan har vi arbetslösheten. Den är det allt dominerande problemet
            för de flesta hushåll i dag. Om man lägger ned fungerande, säkra
            och lönsamma industrifabriker blir det färre jobb. Annars skulle
            ni väl i all sin dar lägga ned ännu fler. Redan i går kom djupt
            besvikna och mycket upprörda uttalanden från många fackklubbar
            och många företag som tvingas se över planerade investeringar.
            Många jobb hotas direkt, och dessutom hotas ännu fler framtida
            jobb genom att investeringar uteblir eller läggs i andra länder.
          </note>
          <note>
            Hur skall företagen kunna lita på det ni nu säger -
          </note>
          <note>
            att det bara är hushållen som skall betala notan - när ni så
            uppenbart bryter löften som har givits tidigare?
          </note>
          <note>
            Skall nya politiska förhandlingar om ödet för nästa reaktor föras
            varje mandatperiod? Det leder till ökad osäkerhet och sämre investeringsklimat
            i Sverige. Det blir färre jobb, när vi skulle behöva många, många
            fler.
          </note>
          <note>
            Färre jobb betyder i sin tur att det går åt mer pengar för a-kassa
            och socialbidrag. Revorna i välfärden, som redan är djupt bekymrande,
            blir ännu större.
          </note>
          <note>
            I slutändan betyder det att fler människor blir eller förblir
            utan möjlighet att försörja sig på eget arbete och att välfärden
            försämras just för dem som är mest beroende av en fungerande sjukvård
            och äldreomsorg.
          </note>
          <note>
            Kort sagt - det är ett dåligt beslut.
          </note>
          <note>
            Det är uppenbart att ni inte har lyckats hitta ett enda sakskäl
            för att stänga Barsebäck i förtid och skapa osäkerhet om övriga
            kärnkraftverk. Inga sakskäl åberopas, utan detta är bara dyrt
            och dumt. Maktpolitiken
          </note>
          <note>
            - makten framför allt - framstår tydligare i all sin nakenhet.
          </note>
          <note>
            Fru talman! Vi i Folkpartiet vill fullfölja linje 2
          </note>
          <note>
            och avveckla kärnkraften med förnuft. Vi tycker att det är viktigt
            att satsa på förnybar elproduktion och elsparande. Vi vill minska,
            inte öka, utsläppen av koldioxid. Vi vill inte lägga nya skattebördor
            på hushållen. Vi vill låta säkerheten avgöra, och göra någonting
            åt de verkligt farliga kärnkraftverken i Litauen och Ryssland.
            Socialdemokraterna kunde ha fattat ett lätt energipolitiskt beslut
            med Folkpartiet. Det skulle ha varit ett beslut som både LO och
            industrin skulle ha gillat. Det skulle ha skapat långsiktig stabilitet
            och ett bra investeringsklimat utan ständiga nattliga diskussioner
            om nästa reaktors öde.
          </note>
          <note>
            Den här energipolitiken hotar jobb och välfärd.
          </note>
          <note>
            Den strider mot linje 2. Folkpartiet kommer att arbeta för ett
            valresultat 1998 som gör det möjligt att på avgörande punkter
            ändra energipolitikens inriktning till det bättre.
          </note>
          <note>
            (Applåder)
          </note>
          <note type="speaker">
            Anf. 6 LENNART BEIJER (v):
          </note>
          <note>
            Fru talman! Det är en mycket bra uppgörelse som har nåtts i energifrågan.
            Man känner naturligtvis historiens vingslag när man så här 17
            år efter folkomröstningen konstaterar att linje 3-partierna Centern
            och Vänsterpartiet tillsammans med socialdemokratin nu påbörjar
            omställningen av det svenska energisystemet. Detta kan inte, efter
            17 år, kallas för en förtida avveckling.
          </note>
          <note>
            Fru talman! Det finns anledning att ge näringsministern ett ordentligt
            erkännande. Trots kritik från allehanda håll under hela hösten
            och en stor del av årets första del har han genomfört förhandlingarna
            med bravur. Anders Sundström är mycket tydlig, även i debatten
            här i dag, när han beskriver varför det är nödvändigt att Sverige
            nu startar omställningen av energisystemet.
          </note>
          <note>
            Det handlar naturligtvis i grunden om kärnkraftens problem och
            risker. Det handlar om att minska vårt beroende av kärnkraften.
            Det handlar om att orka vidta åtgärder i dag för att kunna garantera
            industrin tillräckligt med el till konkurrenskraftiga priser också
            om 10-15 år.
          </note>
          <note>
            Utöver de omdiskuterade besluten om årtal innehåller uppgörelsen
            också ett antal andra viktiga delar och ingredienser, som kanske
            på något sätt har underskattats. Men skall man utöver den första
            och den andra reaktorn också kunna fortsätta med reaktor tre osv.
            fram t.o.m. reaktor tolv i någorlunda fart behövs naturligtvis
            också andra åtgärder. Jag vill framför allt ta upp två av dessa.
          </note>
          <note>
            För det första gäller det den nya energimyndigheten. Vi har naturligtvis
            även i dag folk som pysslar med energi. De gör prognoser och hjälper
            till med allehanda delar som gäller el- och energifrågor. Men
            nu får vi alltså en särskild energimyndighet som naturligtvis
            kommer att känna sin vikt när det gäller att försöka genomföra
            de beslut som fattas angående omställningen. Denna myndighet blir
            ett bollplank för regeringen, riksdagen och partierna. Den kommer
            hela tiden att jobba och arbeta med energifrågan.
          </note>
          <note>
            Detta är en nyhet värd att beakta.
          </note>
          <note>
            För det andra kommer vi att få ett Vattenfall AB
          </note>
          <note>
            som inte bara inlevererar pengar till staten, utan som också
            deltar aktivt i omställningen. Det säger sig självt att när en
            sådan kraftfull del som Vattenfall aktivt deltar i omställningsprocessen
            har den möjligheter att lyckas.
          </note>
          <note>
            Fru talman! Det är ingen överraskning att Moderaterna inte älskar
            den här uppgörelsen. Möjligen är det litet förvånande att de hemfaller
            så förbehållslöst åt enkel högerpopulism. Lars Tobisson m.fl.
            moderater säger t.ex. att barnen kommer att frysa i det framtida
          </note>
          <note>
            Sverige efter denna uppgörelse, att industrin inte får någon
            el, att elpriserna ökar kraftigt och att välfärden är hotad. De
            ställer sig därmed i ledningen för dem som nu försöker att göra
            allt för att misstänkliggöra behovet av omställningen.
          </note>
          <note>
            I stället är det faktiskt Moderaternas "att inget göra-linje"
            som är det verkliga hotet mot den svenska industrin och välfärden.
            Varför kan inte Moderaterna och Lars Tobisson åtminstone på de
            punkter de eventuellt kan tycka är bra i uppgörelsen säga detta?
          </note>
          <note>
            Varför kan de exempelvis inte erkänna att det är bra att vi nu
            försöker vidta åtgärder för att minska elanvändningen i boendet?
            Detta gör nämligen att industrin bättre kan förses med el också
            under extremt kalla vinterdagar. Det gör att Sverige slipper importera
            kolkondens från Danmark.
          </note>
          <note>
            Ser Moderaterna inga risker med det kraftiga kärnkraftsberoendet?
            Nog tycker man ändå att man skulle kunna kräva litet mer av visioner
            och litet mer av framtidstro, och inte bara få höra att allting
            som finns i dag är det bästa, att vi inte kan ändra på det och
            att varje förändring innebär en risk för välfärden.
          </note>
          <note>
            Jag tycker att Moderaterna måste ställa upp och svara på de här
            frågorna.
          </note>
          <note>
            (Applåder)
          </note>
          <note type="speaker">
            Anf. 7 BIRGER SCHLAUG (mp):
          </note>
          <note>
            Fru talman! Alla ni som lyssnar på läktarna, på radio och som
            ser på TV!
          </note>
          <note>
            Aldrig har jag känt mig så missmodig, sade Lars
          </note>
          <note>
            Tobisson. Jag skall köpa ett paket näsdukar till honom så att
            han får torka sina krokodiltårar. Han talar om växthuseffekten,
            men han står bakom Dennispaketet och alla nya motorvägar som leder
            till ökad växthuseffekt. Tala om hyckleri, Lars Tobisson! Det
            är kapitalförstöring att avveckla kärnkraften, har vi fått höra.
            Det är precis samma argument som de hade som inte ville utmönstra
            ångloken en gång i tiden - precis samma argument. Det är märkligt.
          </note>
          <note>
            God morgon, Anders Sundström! Det är trevligt att höra litet
            friska toner från Socialdemokraterna när det gäller energipolitiken.
            Det är synd att uppvaknandet inte kom efter folkomröstningen,
            och det är synd att inte Socialdemokraterna och Folkpartiet gjorde
            det som stod på baksidan av linje 2:s valsedel, nämligen såg till
            människor inte gjorde sig beroende av direktverkande el. Hade
            ni gjort det som stod på er valsedel, hade vi sluppit mångmiljardinvesteringar
            nu för att bygga bort det elberoende som människor, hushåll, sjuksköterskor,
            småföretagare och alla andra som bor har lockats, stimulerats
            och lurats in i.
          </note>
          <note>
            Den här frågan har varit uppe i riksdagen gång på gång, och ni
            har röstat emot detta. Nu vaknar ni upp, och det är bra. Men det
            medför en väldigt hög kostnad att ni vaknar så fruktansvärt sent.
          </note>
          <note>
            Avveckling är bra för Sverige. Avveckling är bra för jobben,
            ekonomin, säkerheten och leveranssäkerheten till svensk industri.
            Det är märkligt att de som nu kritiserar att avvecklingen eventuellt
            skall börja har så kort minne. Vintern 1992/93 stängde svenska
            kärnkraftssäkerhetsmyndigheter av fem-sex reaktorer under en ganska
            lång tid. Tänk om det hade varit en riktigt kall vinter! Vad hade
            Industriförbundet och fackföreningsfolket i ledningen för LO sagt
            då? De hade fått permittera. Hushållen hade fått ransonera.
          </note>
          <note>
            Att göra sig beroende av kärnkraft innebär ju faktiskt att man
            inte kan garantera el till dem som behöver den. Från en dag till
            en annan kan man tvingas stänga av flera kärnreaktorer fort. Därför
            är det nödvändigt att ställa om energisystemen.
          </note>
          <note>
            Då kommer ju frågan om det blir någon avveckling. Energidebatten
            är ju fylld med svikna löften, uppbrutna riksdagsbeslut och ganska
            mycket mygel, som vi ser det i alla fall. Jag är inte alldeles
            säker på att vi inte blir lurade nu också. Det är bra att man
            har försökt, men upplägget har faktiskt ganska allvarliga brister.
            Man bygger in ständiga nya förhandlingar, ständiga nya kriser
            och ständiga nya gräl i systemet.
          </note>
          <note>
            Det gör att aktörerna på energimarknaden inte riktigt kommer
            att veta vad som gäller i alla fall.
          </note>
          <note>
            Jag menar att det hade varit mycket bättre att klart och tydligt
            säga att kärnkraften skall betala sina egna miljökostnader och
            sina egna försäkringskostnader.
          </note>
          <note>
            Det hade höjt miljöskatten på kärnkraft och låtit kärnkraftsbolagen
            ta en mycket större andel av sina egna försäkringskostnader än
            i dag. Det hade gjort att kärnkraftselen hade blivit så dyr att
            Sydkraft i stället för att komma med skadeståndskrav och långa
            rättsprocesser hade insett att det var lönsamt för dem att satsa
            på alternativen. Det hade varit ett mycket smidigare system. Nu
            bygger man in sig i ständiga konflikter och ständiga energigräl
            i stället för att lägga upp spelregler. Vi politiker bör lägga
            upp spelreglerna så att marknaden faktiskt själv inser att det
            inte längre är lönsamt med kärnkraft.
          </note>
          <note>
            Lars Tobisson pratar gärna om marknadsekonomi, men varför skall
            då inte kärnkraftsbolagen betala sina egna försäkringskostnader
            fullt ut? För ett år sedan var, hör och häpna, Miljöpartiet och
            Moderaterna överens om detta i Energikommissionen. Vi skrev en
            gemensam reservation om att kärnkraftsbolagen skulle betala sina
            egna försäkringskostnader fullt ut.
          </note>
          <note>
            När Moderaterna insåg vad denna marknadsekonomiska princip innebar
            backade de. När det gäller energipolitik är det planekonomi som
            gäller för Moderaterna, vilket är märkligt.
          </note>
          <note>
            Avveckling är bra för Sverige. Det är bra för jobben och ekonomin.
            Det stimulerar ekonomin att komma i gång med den nya tekniken.
            De länder som ligger i framkant när det gäller energiomställning
            kan få enormt stora fördelar på den växande energimarknad som
            kommer att bli global. Internationellt visar rapport efter rapport
            att den främsta marknaden i framtiden blir energimarknaden, och
            det är inte kärnkraft. Det är vindkraft, solceller och solvärme.
            Det är den nya moderna tekniken. Avveckling är bra för
          </note>
          <note>
            Sverige. Omställning är bra för Sverige.
          </note>
          <note>
            (Applåder)
          </note>
          <note type="speaker">
            Anf. 8 DAN ERICSSON (kd):
          </note>
          <note>
            Fru talman! Under lång tid har jag deltagit i energisamtalen
            för kristdemokraternas räkning, först i
          </note>
          <note>
            Energikommissionen och sedan i partiöverläggningarna. Under hela
            den tiden fram till för några dagar sedan har regeringens uppfattning
            och kristdemokraternas uppfattning varit densamma i viktiga principiella
            frågor. Det har handlat om att vi skall tillföra och få fram ny
            el och spara el innan vi stänger av den första reaktorn. På det
            sättet skulle vi säkra eltillförseln till vår industri och vårt
            näringsliv. Därmed skulle vi inte heller riskera att få kraftiga
            prishöjningar på grund av omställningsarbetet.
          </note>
          <note>
            Fru talman! Vi har också varit överens om att vi inte skulle
            tillföra fossila bränslen som olja, kol eller gas för att klara
            omställningen. Det skulle vara ett hinder i omställningsarbetet.
            Vi har också varit överens om att sträva efter att finna en bred
            politisk uppgörelse som skulle garantera att det här skulle hålla
            över flera mandatperioder. Vi skulle tydligt ta ut färdriktningen
            för en omställning av det svenska energisystemet till att bygga
            på ekologiska principer.
          </note>
          <note>
            Så var läget ända fram tills för någon vecka sedan, men då hände
            någonting, fru talman. Regeringen ändrade uppfattning och menade
            att det inte var så viktigt längre att vi inte skulle tillföra
            fossila bränslen.
          </note>
          <note>
            Vi var kanske tvungna att ta till det. Det var inte så viktigt
            längre att kunna säga att vi har sparat bort el innan vi stänger
            av. Det är uppenbart att det gick över till att handla om partipolitik
            i stället för att handla om sakfrågan.
          </note>
          <note>
            Fru talman! Jag beklagar det, eftersom det är till skada för
            landet, för svenskt näringsliv och för vårt lands alla medborgare.
          </note>
          <note>
            Fru talman! Jag skulle vilja ställa några frågor till
          </note>
          <note>
            Anders Sundström, Lennart Daléus och Lennart Beijer. I går presenterades
            den uppgörelse som dessa tre partier har kommit överens om. Då
            hade man rensat bort faktamaterial och siffror. Det var siffror
            som vi tidigare har haft med i diskussionerna ända fram till häromdagen.
            Eftersom jag själv har suttit med i energiarbetsgruppen vet jag
            vad man skall tillföra för el om man stänger en reaktor på ett
            år. Hälften av den kommer från olja, och det är tänkt att hälften
            skall komma från gas. Men i verkligheten, fru talman, kan man
            inte bygga ut gasen så snabbt. Det innebär att det blir en ökad
            import av kol. Det är sanningen om vi skall kunna stänga av en
            reaktor om ett år.
          </note>
          <note>
            Anders Sundström, Lennart Daléus och Lennart
          </note>
          <note>
            Beijer, varför talade ni inte om detta i går när frågor ställdes
            om hur ni skulle ersätta bortfallet av en reaktor på ett år? Varför
            svarade ni inte? Varför står det ingenting om detta i uppgörelsen?
            Varför döljer ni detta? Är det inte dags att ni nu talar om för
            oss här i
          </note>
          <note>
            Sveriges riksdag och för svenska folket att det är fossilbränslen
            som skall ersätta den första reaktorn?
          </note>
          <note>
            Jag vet att det är så. Allt faktaunderlag som vi har tittat på
            visar att det är så. Varför säger ni inte som det är? Vi måste
            ha fakta på bordet när vi skall anta ett stort energibeslut för
            framtiden.
          </note>
          <note>
            Vi kristdemokrater kan inte acceptera att kärnkraft skall ersättas
            med ökade koldioxidutsläpp. Det strider direkt mot klimatkonventionen,
            som Olof Johansson själv skrev under vid Riokonferensen 1992.
            Jag var själv där, så jag såg det. Nu går man medvetet in för
            att bryta denna internationella överenskommelse. Inte någon linje,
            fru talman, varken linje 1, linje 2 eller linje 3, sade att kärnkraften
            skulle ersättas med fossilbränslen - olja, kol eller gas. Detta
            är faktiskt ett stort löftesbrott gentemot folkomröstningsresultatet.
          </note>
          <note>
            Det var denna vändning i slutskedet av förhandlingarna som gjorde
            att vi insåg att vi icke kan vara med på ett sådant här beslut.
            Vi vill ha en ekologiskt hållbar omställning av energisystemet.
            Men den här politiken, fru talman, tror jag leder till att man
            blockerar framväxten av en biobränslemarknad. Vi kommer inte att
            få fram biobränslen. Naturgasen kommer att tränga ut dem.
          </note>
          <note>
            Detta blockerar också möjligheten att få fram nya jobb genom
            omställning av energisystemet. Det var ju liksom själva poängen
            att vi skulle få fram alternativa bränslen, förnybara bränslen.
            Det var ju det som skulle ge jobb. Men nu, fru talman, finns det
            risk för att det inte blir så. Det här förslaget förhindrar en
            politik som skulle kunna skapa ett ekologiskt hållbart energisystem.
            Jag är rädd för att uppgörelsen innebär att omställningen inte
            kommer till stånd.
          </note>
          <note type="speaker">
            Anf. 9 TALMANNEN:
          </note>
          <note>
            Jag vill erinra om att det inte är tillåtet att här medföra mobiltelefoner
            eller annat som kan störa förhandlingarna.
          </note>
          <note type="speaker">
            Anf. 10 Näringsminister ANDERS SUNDSTRÖM (s):
          </note>
          <note>
            Fru talman! Jag skall börja med Vingåkersskolan.
          </note>
          <note>
            Tittar man ut över Sveriges avlånga land, tittar man på alla
            dessa kommunalpolitiker som har skaffat sig kunskap genom studiecirklar
            i ABF och som runt detta byggt ett samhälle och skött en kommun
            ganska bra, måste jag få säga att jag är glad över att det finns
            så många som har gått i Vingåkersskolan. Jag är också glad över
            att det är så få som har skött ekonomin på det sätt som Tobisson
            och Wibble har gjort. Vi skall vara stolta över studiecirklarna.
            De gör nu nytta i
          </note>
          <note>
            Sverige.
          </note>
          <note>
            Till Dan Ericsson vill jag bara kort säga följande.
          </note>
          <note>
            Dan Ericsson, linje 3-generalen, var ytterst nära att få vara
            med och förverkliga sin dröm. Men trots att han var så nära, vågade
            han inte. På söndag kväll gick han därifrån. Så nära var han,
            men ändå vågade han inte.
          </note>
          <note>
            För mig är det rätt konstigt.
          </note>
          <note>
            Anne Wibble säger att vi nu gör ett avsteg från linje 2. Jag
            var rätt engagerad i linje 2. Jag var hemma för någon vecka sedan
            och grävde i papperen för att se vad jag kunde hitta. Vad jag
            fann var förslag till avveckling av det svenska kärnkraftsprogrammet,
            rikskommittén för linje 2, publicering den 13 februari kl 11.00,
            1980. I det programmet står just det som vi nu gör - det som jag,
            Anne Wibble, nuvarande talmannen och några till faktiskt fick
            svenska folkets stöd för: Kärnkraftverken börjar avvecklas i slutet
            av
          </note>
          <note>
            90-talet. Energin från dem ersätts med inhemska energiråvaror.
            På en punkt måste jag dock säga att vi inte orkar fullfölja linje
            2. Det är det som sades i den sista meningen i det dokument som
            jag och Wibble stod bakom, nämligen att de sista kärnkraftsreaktorerna
            tas ur bruk 2010.
          </note>
          <note>
            Anne Wibble, gå hem och läs, och sök i papperen!
          </note>
          <note>
            Jag står för linje 2. Vi står för linje 2. Och vi vågar också
            genomföra den. Ta fram handlingen som gjorde att vi då fick stöd
            den 13 februari 1980!
          </note>
          <note>
            Lars Tobisson berättar vad han inte vill göra. Han väljer att
            missförstå. Han berättar om hur förträfflig kärnkraften är, samtidigt
            som han säger att kärnkraften skall stängas av. Därför måste min
            fråga till Lars
          </note>
          <note>
            Tobisson ändå bli: Hur har Lars Tobisson tänkt att klara elförsörjningen
            för de bruksorter som han pratade om - om 5 år, om 10 år, om 15
            år? Hur har Lars
          </note>
          <note>
            Tobisson tänkt att kärnkraften skall ersättas av någonting annat?
          </note>
          <note>
            Det är den fråga som Lars Tobisson inte svarar på.
          </note>
          <note>
            Han berättar i stället om hur det inte skall vara. Är det verkligen
            Lars Tobisson som är den som tecknar drömmen, visionen, om hur
            det ekologiskt uthålliga samhället skall se ut? Det besked han
            ger oss här i kammaren är: Vänta och se!
          </note>
          <note>
            Vi skall vänta och se. Medan folk lider av arbetslöshet, medan
            industrin kommer att behöva el i framtiden, redovisar Tobisson
            inte något alternativ. Det om något är otryggt. Kanske var det
            därför som skogsaktierna steg i går. Kanske var det därför att
            det finns de som faktiskt vill göra något.
          </note>
          <note type="speaker">
            Anf. 11 LARS TOBISSON (m):
          </note>
          <note>
            Fru talman! Min kommentar till Anders Sundströms försök att lägga
            ut dimridåer är denna: Om nu regeringen genomför den förtida avvecklingen
            av omtanke om näringslivet och jobben, varför vinner det då inte
            någon uppskattning bland företagare och löntagare? Så länge vi
            har denna massiva reaktion emot, från dem som drabbas och som
            Anders Sundström säger sig värna om, är saken ganska klar. Det
            här går emot näringslivets, löntagarnas och därmed också Sveriges
            intressen.
          </note>
          <note>
            Jag konstaterar att Anders Sundström inte ens försöker svara
            på de frågor jag ställer. Han vill påbörja en avveckling av hälften
            av all elproduktion, men han är ovillig att inför riksdagen redogöra
            för konsekvenserna av den politiken. Vem skall betala kostnaderna?
          </note>
          <note>
            Hur skall lagstiftningen se ut? Vad svarar han dem som säger
            att det inte är tekniskt och säkerhetsmässigt möjligt att avveckla
            en reaktor på det sätt som förespeglas? Raden av obesvarade frågor
            är lång. Det enda som Anders Sundström har att redovisa är en
            principlösning, en uppsättning glädjekalkyler och
          </note>
          <note>
            Vingåkersskolans teori om att kapitalförstöring leder till välstånd.
          </note>
          <note>
            Energiministerns uppträdande här i debatten stärker intrycket
            av att det egentligen inte handlar om sakskäl. Det blir allt tydligare
            att det är ett politiskt spel som syftar till att försvåra bildandet
            av en borgerlig regering. Att det i själva verket gäller den politiska
            makten framgår av den uppläggning som valts för energiöverläggningarna.
            De har av Anders Sundström getts formen av ett slags sällskapsspel
            efter mönster för Hela havet stormar, där man ju successivt rycker
            undan stolen för någon av deltagarna. Ett efter ett har partierna
            eliminerats, tills det bara blev tre kvar i leken.
          </note>
          <note>
            På det här sättet har Socialdemokraterna nu valt sällskap. Framför
            allt har de valt samverkan med
          </note>
          <note>
            Centerpartiet, framför t.o.m. LO. Det har sagts att detta innebär
            en rörelse mot mitten. I själva verket har
          </note>
          <note>
            Socialdemokraterna, från den mittenposition som linje
          </note>
          <note>
            2 innebar, rört sig mot en extrem ståndpunkt tillsammans med
            de gamla avvecklarpartierna, Centern och
          </note>
          <note>
            Vänstern. Avvecklingslinjen är så ytterlighetsbetonad att t.o.m.
            Miljöpartiet överväger att ge den sitt bifall.
          </note>
          <note>
            Jag tycker att det säger åtskilligt.
          </note>
          <note>
            Siktet var inställt på en bred och långsiktig uppgörelse. Bredden
            är det som sagt dåligt med, och på lång sikt kommer uppgörelsen
            inte att hålla. Jag tror att
          </note>
          <note>
            Anders Sundström och hans lekkamrater skall vänta med att ropa
            hej. Birger Schlaug formulerade samma varning, från en helt annan
            utgångspunkt. Väljarna är mer begåvade än vad regeringen tror,
            och domen kan bli hård när den valda energipolitikens brutala
            konsekvenser blir uppenbara.
          </note>
          <note>
            Dessutom är det i denna kammare och inte vid nattliga möten mellan
            herrar Beijer, Daléus och
          </note>
          <note>
            Sundström som besluten om framtida svensk kärnkraft skall fattas.
            Alla som sitter här kan själva välja om de skall delta i Anders
            Sundströms korståg mot jobben, miljön och välfärden. För mig var
            valet enkelt. För var och en som delar den syn på energipolitiken
            som såväl svenska företagare som svenska löntagare har framfört
            borde valet vara enkelt. Var och en i denna kammare har rätt att
            själv bestämma om man skall rösta ja eller nej till en förtida
            avveckling.
          </note>
          <note>
            Det är viktigt att samtliga här i salen känner det politiska
            ansvar som faller på oss riksdagsmän när vi fattar de avgörande
            besluten för jobben, välfärden och miljön. Det är viktigt att
            välja sida. Antingen står man på folkets och företagsamhetens
            sida, eller också står man på samma sida som partitaktikerna på
            Sveavägen.
          </note>
          <note>
            (Applåder)
          </note>
          <note type="speaker">
            Anf. 12 LENNART DALÉUS (c):
          </note>
          <note>
            Fru talman! Jag tror att Anne Wibble hade rätt i en av sina kommentarer.
            Hon sade att vi hade fått ett lätt energipolitiskt beslut tillsammans
            med Folkpartiet.
          </note>
          <note>
            Jag tror att det är sant, fru talman, det hade nog blivit ett
            lätt energipolitiskt beslut. Det är inget lätt energipolitiskt
            beslut vi är på våg att fatta utan ett ansvarsfullt och klokt
            energipolitiskt beslut, möjligen också ett svårt energipolitiskt
            beslut. Vi förmår i detta att väga samman många angelägna målsättningar
            och ambitioner som gäller miljön, sysselsättningen och en trygghet
            i framtiden.
          </note>
          <note>
            Anne Wibble ställde ett antal frågor om hur har vi tänkt när
            det gäller elförsörjningen, elpriserna och sysselsättningen. Vi
            redovisar detta i det material som kommer att ligga till grund
            för beslut så småningom i riksdagen. Men Anne Wibble vet att s.k.
            nollbeslut också har konsekvenser. Kan Anne Wibble berätta hur
            hon har tänkt sig att Sverige skall utvecklas? Skall vi behålla
            de energisystem och energikällor vi har, det sätt att värma bostäder
            och ge industrin energi? Hur är
          </note>
          <note>
            Anne Wibbles vision om energin i framtiden i Sverige?
          </note>
          <note>
            Det är möjligt att det hade blivit ett lätt beslut tillsammans
            med Miljöpartiet också. Miljöpartiet har ju likartade ambitioner
            beträffande kärnkraften som vi i
          </note>
          <note>
            Centern, men jag tror inte att det hade gett den ansvarsfulla
            framtoningen. Kristdemokraterna tror jag är svårare att analysera.
            Nu utnämnde Anders Sundström
          </note>
          <note>
            Dan Ericsson till linje 3-general, och det må vara hänt, men
            när man har stått skuldra vid skuldra med kristdemokraterna är
            man något förtvivlad i dag när man ser den omvändning som skett
            på de 17 år som gått sedan folkomröstningen. Jag tror att det
            vore klokt om man samlades bakom de förändringar som vi nu kommer
            att genomföra i fråga om energiförsörjningen - en klok och trygg
            svensk energiförsörjning.
          </note>
          <note type="speaker">
            Anf. 13 ANNE WIBBLE (fp):
          </note>
          <note>
            Fru talman! Jag har här avvecklingsplanen för det svenska kärnkraftsprogrammet,
            linje 2:s papper. Anders Sundström måste ha någon sorts piratkopia,
            möjligen utgiven av linje 3. Ingenstans i de här papperen står
            det att man skall avveckla kärnkraften så att det hotar sysselsättning
            och välfärd, att miljön försämras och att det blir ökad politisk
            osäkerhet i framtida investeringar och jobb. Den uppfattningen
            och den tolkningen av linje 2-programmet delar jag faktiskt med
            bl.a. Landsorganisationen.
          </note>
          <note>
            Jag ställde några konkreta frågor. Vad kostar det?
          </note>
          <note>
            Vem skall betala? Hur mycket ökar elräkningarna?
          </note>
          <note>
            Hur mycket ökar koldioxidutsläppen? Hur mycket ökar arbetslösheten?
            Vad betyder det konkret i form av färre existerande jobb och färre
            nya jobb? Vad betyder en extrem politikerstyrd energipolitik för
            investeringsklimatet framöver?
          </note>
          <note>
            Jag begär bara att ni skall visa upp det underlag ni har. Dan
            Ericsson upplever också att det finns ett underlag, men ni vågar
            inte tala om det därför att det ger svart på vitt att effekterna
            är dåliga för de svenska medborgarna.
          </note>
          <note>
            Jag fick inga svar. Efter att ha lyssnat på Anders
          </note>
          <note>
            Sundström, Lennart Beijer och Lennart Daléus tvingas jag konstatera
            att sakargumenten i överenskommelsen helt lyste med sin frånvaro.
            Det enda sakargument som jag kunnat lyssna mig till hos Anders
            Sundström är att kärnkraften ju ändå någon gång skall avvecklas,
            och då är det lika bra att börja med en gång. Jag är faktiskt
            väldigt glad över att Anders Sundström inte har kommit på att
            tänka att vi alla skall dö en gång.
          </note>
          <note type="speaker">
            Anf. 14 LENNART BEIJER (v):
          </note>
          <note>
            Fru talman! Tre partier, en ganska hyfsad majoritet av riksdagen,
            står direkt bakom uppgörelsen. Trots
          </note>
          <note>
            Birger Schlaugs små piruetter kan förhoppningsvis också mp ställa
            upp fullt ut. Jag förutsätter att detta sker. Jag tycker att även
            kristdemokraterna bör ha en åtminstone något så när sympatisk
            inställning till huvuddelen av uppgörelsen.
          </note>
          <note>
            Naturligtvis möter så här långtgående och grundläggande förslag
            motstånd. Ingen borde vara överraskad. Det är självklart att man
            av olika intressen agerar på olika sätt. Det vore konstigt annars.
          </note>
          <note>
            Jag tror dock att människor i gemen välkomnar att politikerna
            äntligen fattar tydliga beslut. De gillar inte osäkerheten, de
            gillar inte att en fråga hänger i luften alltför länge. Jag tror
            att industrin, både kraftindustrin och övrig industri, snabbt
            kommer att anpassa sig till verkligheten. Det brukar industrin
            göra, det har den alltid gjort vid alla förändringar. Svensk industri
            kommer att ta till vara chansen att utveckla bl.a. de alternativa
            energislagen.
          </note>
          <note>
            Jag hoppas och tror att även de olika LO-
          </note>
          <note>
            förbunden kommer att gilla situationen med tiden. Det passar
            inte den svenska fackföreningsrörelsen att inta en fyrkantig och
            visionslös inställning i en så här viktig samhällsfråga.
          </note>
          <note>
            Fru talman! Vad gäller energiuppgörelsens betydelse i övrigt
            för framtida politiska konstellationer har jag för dagen inga
            ytterligare kommentarer.
          </note>
          <note type="speaker">
            Anf. 15 BIRGER SCHLAUG (mp):
          </note>
          <note>
            Fru talman! Nej, min bäste Lennart Beijer, jag kränktes inte
            alls. Tvärtom är det jättekul om kärnkraftsavvecklingen kommer
            i gång. Vi skall nog försöka påverka det i så positiv inriktning
            som möjligt.
          </note>
          <note>
            Det jag var mycket kritisk till var att samtidigt som Centerpartiet
            och Socialdemokraterna här i riksdagen kraftigt har förstärkt
            äganderätten för att skydda jordägare - egentligen var det en
            centertanke -
          </note>
          <note>
            råkade man också skydda kärnkraftsägarna. Det gör att skadeståndskraven
            kommer att bli väldigt höga med det upplägg som Centerpartiet,
            Vänsterpartiet och Socialdemokraterna nu har. Det vore bättre
            att låta kärnkraften fullt ut betala sina egna kostnader enligt
            vanliga marknadsekonomiska principer. Den första reaktorn borde
            - kanske skulle man dessutom diskutera om den verkligen med säkerhet
            skall kunna avvecklas - vara en som staten äger. Det hade varit
            säkert. Nu får vi långa rättsprocesser, och tyvärr kommer det
            att återkomma år efter år.
          </note>
          <note>
            Jag tror att vi skall kunna påverka upplägget på ett bra sätt.
            Socialdemokraterna och Miljöpartiet har tidigare gjort några bra
            energiöverenskommelser om stöd till vindkraft, solvärme, solceller
            och stöd till övergång till biobränslen via ackumulatortankar
            och annat. Det är positivt, och där kommer vi självklart att ligga
            på också i fortsättningen. Men det finns ett problem till i uppgörelsen
            som inte har uppmärksammats.
          </note>
          <note>
            Det är att uppgörelsen faktiskt öppnar för utbyggnad av s.k.
            småskalig vattenkraft.
          </note>
          <note>
            Det ger en väldigt marginell energitillförsel, men jag och Miljöpartiet
            tänker inte acceptera att Sölvbacka strömmar och andra vattendrag
            byggs ut. Det behövs inte. Så sent som för ett år sedan var vi
            alla, utom moderaterna, överens om att det inte behövdes full
            tillförsel. Det fanns överskott, och det gör det fortfarande.
          </note>
          <note type="speaker">
            Anf. 16 DAN ERICSSON (kd):
          </note>
          <note>
            Fru talman! Lade fru talman märke till den totala tystnaden när
            det gällde svaret på den viktigaste frågan, den som inte fick
            något svar i går kväll och den som man inte svarade på här nu?
            Den gällde hur man på ett år skall kunna ersätta 4 TWh. Jag vet
            svaret.
          </note>
          <note>
            Det handlar om hälften olja, hälften gas eller - man hinner knappast
            ta fram så mycket gas - kol från
          </note>
          <note>
            Danmark. Varför vill inte Anders Sundström, Lennart
          </note>
          <note>
            Daléus och Lennart Beijer svara på denna centrala fråga? Det
            visar ju det ohållbara i denna uppgörelse.
          </note>
          <note>
            Man tillför fossilbränslen, ökar koldioxidutsläppen och bryter
            mot klimatmålen, vilket kommer att bidra till växthuseffekten
            - den kanske viktigaste miljöfrågan för mänsklighetens överlevnad.
            Det är priset för detta beslut.
          </note>
          <note>
            Anders Sundström, vi vågar att konsekvent stå för en politik.
            Vi hade gjort upp med er om ni hade stått fast vid det som vi
            under två års tid har varit överens om. Men det var ni som ändrade
            uppfattning under de senaste dagarna. Vi har varit överens om
            att man skall tillföra och spara el och sedan stänga reaktorer.
            Vi har varit överens om att man inte skall tillföra fossila bränslen.
            Men det är ni, Anders Sundström, som har ändrat uppfattning.
          </note>
          <note>
            Lennart Daléus, det är inte kristdemokraterna som har svängt.
            I vare sig linje 1, linje 2 eller linje 3 sades det någonting
            om att fossila bränslen skulle ersätta kärnkraft. Vi skulle använda
            en ekologiskt hållbar metod med förnybara bränslen. Vi står fast
            vid detta och tänker icke svika. Det är ni, Lennart Daléus, som
            har lämnat den linjen.
          </note>
          <note type="speaker">
            Anf. 17 Näringsminister ANDERS SUNDSTRÖM (s):
          </note>
          <note>
            Fru talman! Dan Ericsson, det finns ett kongressbeslut om en
            total avveckling fram till år 2010, och i folkomröstningen angavs
            1990. I de sista skälvande minuterna gör Dan Ericsson den bedömningen
            att man inte klarar att ersätta den första stängda reaktorn med
            biobränslen. Hur kan Dan Ericsson ha haft ett så dåligt underlag
            för sin position i linje 3 att han gör den bedömningen i dag att
            det inte ens går att stänga den första reaktorn och ersätta den
            med bioenergi?
          </note>
          <note>
            Jag är litet förvånad över att man kan leva i politiken så länge
            och ha så dålig kunskap.
          </note>
          <note>
            Wibble- och Tobissonskolan fortsätter att angripa oss. Man säger
            att vi inte är ansvarsfulla. Jag måste ställa frågan till Lars
            Tobisson: Kan Tobisson verkligen påstå att han har bedrivit en
            ansvarsfull politik?
          </note>
          <note>
            Att han och Anne Wibble inte gjorde det under perioden 1991-1994
            vet ju hela svenska folket. Det om något var partitaktik för att
            vinna de särintressen som man företrädde, det vet hela svenska
            folket.
          </note>
          <note>
            Men frågan är: Vad har Tobisson bedrivit för politik under de
            senaste 17 åren? På vilket sätt har Tobisson engagerat sig för
            att finna alternativ till kärnkraft? Nästa fråga: Vad har Tobisson
            i dag för alternativ? Hur ser Tobissons vision ut? När man lyssnar
            på Tobisson låter det så här: Vi skall avveckla kärnkraften, men
            vi skall ändå ha den kvar. Är det verkligen en vision?
          </note>
          <note>
            Tobisson vill förmodligen kunna erbjuda den elintensiva industrin,
            basindustrin, el om 5, 10, 15, 20 år.
          </note>
          <note>
            Vilka alternativ erbjuder Tobisson till den industrin vid dessa
            tidpunkter? Hur skapas dessa alternativ?
          </note>
          <note>
            Vad kräver de av dig och mig? Dessa frågor svarar inte Tobisson
            på. Han angriper oss för att inte ta ansvar. Vi har rett ut det
            som Tobisson ställde till med.
          </note>
          <note>
            Vi har rett ut också energifrågan och kommit överens om hur man
            nu skall inleda en omställning för att bygga ett ekologiskt starkt
            samhälle.
          </note>
          <note>
            Vill Tobisson avveckla de tolv reaktorerna? Den frågan skulle
            jag vilja ha svar på. Och vad vill Tobisson ersätta dessa tolv
            reaktorer med? Hur ser Tobissons vision av det ekologiskt uthålliga
            samhället ut, där vi har el producerad på ett ekologiskt riktigt
            sätt för att försörja det svenska folket och den svenska industrin?
          </note>
          <note>
            Tobisson talar som om dessa reaktorer kommer att kunna vara i
            drift precis hur länge som helst. Jag anser att svensk industri
            har anledning att vara mycket orolig om Lars Tobissons vänta-och-se-politik
            får råda. Vi behöver faktiskt en politik som säkrar industrins
            elförsörjning under de närmaste åren.
          </note>
          <note type="speaker">
            Anf. 18 LARS TOBISSON (m):
          </note>
          <note>
            Fru talman! De tolv reaktorerna kommer att avvecklas, men vi
            skall inte avveckla kärnkraften i förtid. Det står rakt i strid
            mot folkomröstningens resultat när man genomför en avveckling
            med hjälp av förbränning av fossila bränslen.
          </note>
          <note>
            Den här debatten har tydligt visat att regeringen av huvudsakligen
            partitaktiska skäl har valt att styra in
          </note>
          <note>
            Sverige på ett ekonomiskt och miljömässigt äventyr som försämrar
            för sysselsättning och välfärd i vårt land och som binder Sverige
            i ett allt hårdare beroende av miljöskadlig energiproduktion.
          </note>
          <note>
            Anders Sundströms situation är inte avundsvärd.
          </note>
          <note>
            Göran Persson sitter bakom och viskar. Det är han som sätter
            makten före jobben, välfärden och miljön.
          </note>
          <note>
            De argument som förs fram är i huvudsak drömmar om hur avveckling
            av produktiva resurser är bra för jobb och välstånd. Anders Sundström
            har inte kunnat visa på något enda exempel från någonstans i världen
            där en dylik kapitalförstöring har haft positiv effekt. Det är
            för mig obegripligt att regeringen låter teorier från den ekonomiska
            forskningens bakgårdar bestämma vårt lands energipolitiska framtid.
          </note>
          <note>
            Men, ärade kammarledamöter, kampen är inte över. Beslutet är
            inte fattat i riksdagen. Jag uppmanar er alla här att rannsaka
            era samveten och fråga er om ni delar Anders Sundströms uppfattning,
            att kapitalförstöring skapar välstånd och nya jobb. Och jag uppmanar
            alla er som lyssnar att ta kontakt med era socialdemokratiska
            politiker här i riksdagen, men också ute i kommuner och landsting
            och fråga dem på vilken sida de tänker ställa sig. Det finns fortfarande
            tid till besinning. Det är fortfarande möjligt att ångra sig och
            låta sakfrågan vara viktigare än det politiska spelet. Med ett
            samlat svenskt näringsliv, med så gott som eniga fackliga organisationer
            och med en stark folkopinion på vår sida har vi inte gett upp
            hoppet om att också regeringen och framför allt den socialdemokratiska
            riksdagsgruppen till sist skall besinna sig.
          </note>
          <note>
            (Applåder)
          </note>
          <note type="speaker">
            Anf. 19 Näringsminister ANDERS SUNDSTRÖM (s):
          </note>
          <note>
            Fru talman! Det var bra att få den här debatten i dag.
          </note>
          <note>
            Nu har vi fått höra från alla talare att kärnkraften skall avvecklas.
            Några av oss har också presenterat hur vi vill att alternativen
            skall komma till. Vi menar att vi skall ha ett Sverige i framtiden,
            där vi har god tillgång på el även när kärnkraften är borta. För
            att vi skall klara detta är det några saker som för mig lyser
            tydligt.
          </note>
          <note>
            Först är det jobben. Vi måste investera på kort och lång sikt
            i det nya, för att säkra industrins tillgång på el och för att
            bygga en ny, spännande teknik.
          </note>
          <note>
            Vi tänka på miljön. Skall Sverige vara ett rikt land även i framtiden,
            skall Sverige ha bästa tillgång på både teknik och kunskap, och
            bästa tillgång på teknik är att ha ett energisystem som är ekologiskt
            uthålligt.
          </note>
          <note>
            Det är självklart att vi skall nyttja de närmaste åren till att
            bygga denna kunskap och denna teknik för industrins, medborgarnas
            och den ekonomiska utvecklingens skull. Ett land som lever med
            den gamla tekniken, de gamla grejorna, är ett fattigt land. Det
            land som lever med den nya tekniken, den moderna tekniken, blir
            ett rikt land. Vi behöver den nya tekniken också för ekonomin.
          </note>
          <note>
            Jag förstår inte att framtiden skulle ligga i att låsa in sig
            i det gamla. Framtiden måste ju rimligen ligga i att låsa in sig
            i det nya, det moderna och ekologiskt riktiga, som ger jobb och
            bättre ekonomi. Tack skall ni ha!
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 30 januari.
          </note>
          <note>
            3 § Ledighet, m.m.
          </note>
          <note>
            Talmannen meddelade att Bo Finnkvist (s) ansökt om ledighet under
            tiden den 17 februari-25 april.
          </note>
          <note>
            Kammaren biföll denna ansökan.
          </note>
          <note>
            Talmannen meddelade att Marina Pettersson (s)
          </note>
          <note>
            skulle tjänstgöra som ersättare för Bo Finnkvist.
          </note>
          <note>
            4 § Meddelande om information från regeringen
          </note>
          <note>
            Talmannen meddelade att torsdagen den
          </note>
          <note>
            13 februari omkring kl. 15.00 skulle statsrådet Ulrica
          </note>
          <note>
            Messing lämna information om kvinnorepresentationen i statliga
            centrala och regionala styrelser 1996.
          </note>
          <note>
            5 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:130
          </note>
          <note>
            Till riksdagen
          </note>
          <note>
            Interpellation 1996/97:130 av Beatrice Ask om uppföljning av
            betygssättning i årskurs åtta.
          </note>
          <note>
            Interpellationen kommer att besvaras torsdagen den 27 februari
            1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 3 februari 1997
          </note>
          <note>
            Ylva Johansson
          </note>
          <note>
            Interpellation 1996/97:142
          </note>
          <note>
            Till riksdagen
          </note>
          <note>
            Interpellation 1996/97:142 av Ulf Melin om yrkesutbildning.
          </note>
          <note>
            Interpellationen kommer att besvaras torsdagen den 27 februari
            1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 3 februari 1997
          </note>
          <note>
            Ylva Johansson
          </note>
          <note>
            Beslut om samlad votering
          </note>
          <note>
            På förslag av talmannen medgav kammaren att bostadsutskottets
            betänkande BoU5 samt konstitutionsutskottets betänkanden KU11
            och KU13 fick avgöras i ett sammanhang efter avslutad debatt.
          </note>
          <note>
            6 § Hyresgästinflytande vid ombyggnad m.m.
          </note>
          <note>
            Föredrogs
          </note>
          <note>
            Bostadsutskottets betänkande 1996/97:BoU5
          </note>
          <note>
            Hyresgästinflytande vid ombyggnad m.m. (prop.
          </note>
          <note>
            1996/97:30)
          </note>
          <note type="speaker">
            Anf. 20 STEN ANDERSSON (m):
          </note>
          <note>
            Fru talman! Vi skall nu behandla betänkande
          </note>
          <note>
            BoU5. Moderaterna står bakom samtliga reservationer, men för
            tids vinnande kommer vi bara att begära votering och rösträkning
            om reservation nr 1.
          </note>
          <note>
            Vi är kritiska till mycket i propositionen. Men jag kommer i
            mitt anförande att koncentrera mig på vissa delar. I övrigt refererar
            jag till de reservationer som vi har fogat till betänkandet.
          </note>
          <note>
            Rubriken på betänkandet är Hyresgästinflytande vid ombyggnad
            m.m. Jag vill betona att vi moderater givetvis vill att hyresgäster
            skall ha ett inflytande över sin situation, inklusive ombyggnader.
            Men vi anser att det är fel att lägga inflytandet på organisationer.
            Vi tycker att inflytandet skall koncentreras på de enskilda hyresgästerna.
          </note>
          <note>
            Fru talman! Vi är tveksamma till att man går in och ändrar på
            ett system som i stort sett fungerar.
          </note>
          <note>
            Dagens förhandlingssystem fungerar, med undantag av få exempel,
            mycket bra. Risken är stor att det nu genomförs ett system, vilket
            riksdagen senare kommer att besluta om, som gör situationen besvärligare
            och som i praktiken minskar inflytandet för den enskilde hyresgästen.
          </note>
          <note>
            Det är i och för sig naturligt att det finns en viss inbyggd
            konflikt mellan en hyresgäst och en fastighetsägare. Hyresgästen
            vill så klart ha en så låg hyra som möjligt, vilket är självklart
            och förståeligt, och en så hög standard som möjligt. Fastighetsägaren
            vill, vilket också är förståeligt, bevara sitt kapital och se
            till att det blir intakt och även ta ut en hyra som marknaden
            tillåter. Att det här finns en konflikt är vi medvetna om.
          </note>
          <note>
            Men när man i dag ser de krav som ställs från framför allt hyresgäströrelsens
            sida får man intrycket att den ibland kräver ett större inflytande
            än de som äger sitt egnahem eller som har en bostadsrätt. Detta
            kan vi moderater aldrig acceptera. Det måste vara en större möjlighet
            till inflytande om man äger än om man hyr. Jag tror att de flesta
            betraktar detta som självklart.
          </note>
          <note>
            Vad gäller ombyggnader, renoveringar och underhåll har vi genom
            åren tyvärr sett att de årliga förhandlingarna om hyreskostnaderna
            har fått effekten att när man har funnit att en hyreshöjning blir
            för stor, så är det lätt att gå in och fingra på underhållsdelen.
          </note>
          <note>
            Man senarelägger visst underhåll och förlänger intervaller. Det
            låter bra, för på det sättet kanske man kan åstadkomma en lägre
            hyra för det kommande året.
          </note>
          <note>
            Men på sikt är detta fördärvligt. Det finns ingenting som på
            sikt är så hyreshöjande som ett uteblivet eller nedsatt underhåll.
            Jag har själv sett många exempel där man har snålat med underhållet.
            När sedan den dagen då hela skräpet rasar samman blir aktuell,
            kommer en nota som ingen hade trott eller hoppats på.
          </note>
          <note>
            Men den finns där och måste då betalas, i slutändan av hyresgästerna.
            Det finns ingen annan som kan betala notan.
          </note>
          <note>
            Det finns fastigheter där det bor många äldre. Där är man inte
            intresserad av att bygga ut lekplatserna, eftersom det inte finns
            några barn i fastigheten. Men det är ju ett kortsiktigt tänkande
            som vi inte får lov att acceptera.
          </note>
          <note>
            Sedan vill jag ta upp förslagen till förändringar i förhandlingssystemet.
            Den här propositionen innebär enligt vår uppfattning försämringar.
            Den enskilde individens möjlighet att träffa uppgörelser med fastighetsägaren
            minskar. Däremot ökar hyresgäströrelsens inflytande.
          </note>
          <note>
            Som en liten kuriositet kan jag nämna att jag läste protokollet
            från den förra debatten i det här ämnet i riksdagen. Då var det
            Mikael Odenberg som förde
          </note>
          <note>
            Moderata samlingspartiets talan. Det han sade var mycket klokt,
            och vi hade ytterligare en sak gemensam. Mikael Odenberg beskrev
            att han hade lämnat hyresgäströrelsen för att han ansåg att den
            inte tillvaratog hans intressen eller att den gjorde det på fel
            sätt.
          </note>
          <note>
            Jag har gjort exakt samma sak. Jag hade varit medlem i 30 år.
            Jag lämnade inte hyresgäströrelsen för att jag inte hade fått
            ut någonting av medlemskapet, det vore ungefär detsamma som att
            inte teckna brandförsäkring för att det inte har brunnit i ens
            hus. Att jag lämnade den berodde i stället på det faktum att den
            i fjol hade en kampanj som var makalös i ett demokratiskt samhälle.
            Denna kampanj var direkt kopierad från den skola, som jag trodde
            var begravd, som en gång initierades av Goebbels i Tyskland. En
            rörelse eller organisation som i någon form av desperation måste
            tillämpa en sådan agitationsmetod för att behålla sina medlemmar
            eller för att få fler, betackar jag mig faktiskt för.
          </note>
          <note>
            I det här betänkandet pratar man en del om hyror och hyresförhandlingar.
            Vad gäller hyrorna är det nog fler än en som blir förvånad över
            de argument som dels finns i propositionen, dels förekommer hos
            hyresgäströrelsen. Man är paniskt förskräckt för marknadshyror.
            Marknadshyror är i politiken ungefär jämställt med att svära i
            kyrkan. Men, fru talman, tittar vi på hur det här samhället fungerar,
            visar det sig att majoriteten i dag faktiskt lever med marknadshyror.
          </note>
          <note>
            Man köper ju en villa till marknadspris. Sedan blir så klart
            boendekostnaden marknadsprisanpassad. Exakt samma sak gäller för
            en bostadsrätt. Den köpes också till marknadspris till en hyra
            som är marknadsbaserad.
          </note>
          <note>
            Jag är övertygad om att vi på sikt kommer att få marknadshyror
            i Sverige. Det innebär inte att vi kommer att få chockhöjda hyror,
            men det innebär att vi kan ändra på de ibland ganska knepiga och
            svårförklarliga händelser som sker. Man betalar i stort sett lika
            stor hyra om man bor i en förort som om man bor i innerstaden
            i en storstad - detta trots att de flesta kanske vill bo i innerstaden.
            Marknadshyror innebär att vi kan få något höjda hyror i innerstaden
            men framför allt att vi kan få kraftigt sänkta hyror i ytterområdena.
            Det kommer att innebära att dessa områden blir mycket mer attraktiva.
          </note>
          <note>
            Fru talman! Jag anser att den här propositionen försämrar möjligheten
            och stimulansen att flytta. Den skapar inga incitament för fastighetsägare
            att köpa bostäder och för byggföretag att bygga bostäder. Jag
            kan inte tänka mig att man vill försämra eller ta bort möjligheten
            för enskilda att äga fastigheter. Alternativet skulle vara att
            vi bara får samhällsägda bostadsföretag, och vi har ju sett många
            exempel på hur dessa har misslyckats med att bedriva sin aktivitet.
          </note>
          <note>
            Till sist, fru talman, skulle jag vilja ställa två frågor. Jag
            skulle vilja fråga majoriteten, Socialdemokraterna, Centerpartiet,
            Vänsterpartiet och Miljöpartiet:
          </note>
          <note>
            Vad är egentligen grunden till att ni ställer er bakom försämringarna
            vad avser passivitetsregler?
          </note>
          <note>
            Som en sammanfattning av det här betänkandet skulle jag också
            vilja fråga samma partier: Anser ni att det är viktigare att hyresgäströrelsen
            får större inflytande över kostnaderna än att den enskilde hyresgästen
            får det?
          </note>
          <note type="speaker">
            Anf. 21 LENNART FREMLING (fp):
          </note>
          <note>
            Fru talman! Den här propositionen innebär förändringar som återställer
            regler som fyrpartiregeringen införde och kom med en lagom avvägning
            på. Vi är emot att de här återställarna genomförs, och därför
            har vi yrkat avslag på en del av den här propositionen.
          </note>
          <note>
            Det framgår av vår reservation nr 2.
          </note>
          <note>
            Vi liberaler är emot tvång som riktas mot hyresgäst och värd
            om man vill förhandla enskilt. Det framgår av reservation 2. Vi
            anser att hyresgästen omyndigförklaras, och det försvårar för
            hyresgäst och hyresvärd att vid hyresavtalets ingående komma fram
            till individuella lösningar. Det är för oss viktigt att betona
            den enskilde individen och att individuella lösningar skall vara
            praktiskt möjliga. På det sättet kan jag också instämma i en hel
            del av det som Sten
          </note>
          <note>
            Andersson sade här. Han framhöll också den enskilde individens
            betydelse och möjligheter. Vi för dock inte det resonemang om
            anknytning till grundlagen som moderater och kristdemokrater gör.
            Därför har vi inte anslutit oss till reservation 1, utan vi har
            en egen reservation, reservation 2. Den yrkar jag bifall till.
          </note>
          <note>
            Sedan finns det ett antal ytterligare reservationer, och av reservationerna
            3-10 framgår det att vi i Folkpartiet i stort sett har en gemensam
            uppfattning med kristdemokrater och moderater om hyresförhandlingarna.
          </note>
          <note>
            Fru talman! Vi vill att samhället skall ge ett starkare skydd
            för de boende i samband med ombyggnad.
          </note>
          <note>
            Det framgår av vår reservation nr 13. Där har vi också fått stöd
            av Vänsterpartiet och Miljöpartiet. Vi menar att hyresgästens
            personliga förhållanden också skall kunna beaktas i relationen
            mellan hyresgäst och fastighetsägare. Vi vill alltså att det s.k.
            subjektiva hyresgästintresset skall kunna komma med i bilden och
            inte bara det s.k. objektiva. Vi menar att man på det sättet tar
            större hänsyn till hyresgästens personliga förhållanden.
          </note>
          <note>
            Fru talman! Vi står naturligtvis bakom alla de reservationer
            som Folkpartiet har stött i utskottsbetänkandet, men för att inte
            ta kammarens tid i anspråk i onödan nöjer jag mig med att yrka
            bifall på reservation 2.
          </note>
          <note type="speaker">
            Anf. 22 OWE HELLBERG (v):
          </note>
          <note>
            Fru talman! Den sociala bostadspolitiken har tagit många steg
            tillbaka under 90-talet både i ekonomiska termer och vad gäller
            den lagstiftning som hör till en sådan politik. Det började med
            skattereformen, med höjda hyror som följd, och sedan kom en kraftigt
            förändrad lagstiftning under de borgerliga regeringsåren. Det
            rörde sig om ett systemskifte till stor nackdel för hyresgäster
            och bostadssökande.
          </note>
          <note>
            Den socialdemokratiska regeringen har inte gjort särskilt mycket
            för att förändra den bostadspolitiken.
          </note>
          <note>
            De här förändringarna som gäller inflytandet för hyresgäster
            vid ombyggnad är dock glädjande men inte på långa vägar tillräckligt
            för att återupprätta en social bostadspolitik.
          </note>
          <note>
            Fru talman! Nu till de olika regeländringarna i betänkandet.
            De flesta förändringarna stämmer överens med Vänsterpartiets syn
            på de här frågorna. Vi har dock några frågor där vi inte tycker
            att förslagen går tillräckligt långt.
          </note>
          <note>
            I fortsättningen skall den enskilde hyresgästen godkänna föreslagna
            ombyggnationer i sin lägenhet.
          </note>
          <note>
            Är meningarna delade kan hyresvärden gå till Hyresnämnden och
            få saken prövad. Hyresnämnden kan då godkänna ombyggnationen med
            hänvisning till något som kallas det objektiva hyresgästintresset.
            Det innebär att hyresgästen måste godkänna en ombyggnad som innebär
            att lägenheten "rustas upp till en sådan standard som hyresgäster
            normalt förväntar sig av en modern lägenhet". Vad som ingår i
            begreppet normal standard i en modern lägenhet är dock mera oklart.
          </note>
          <note>
            Här måste den enskilde hyresgästens ord få väga tyngre. Vänsterpartiet
            menar att en social bostadspolitik kräver ett större hänsynstagande
            till den enskilde hyresgästens krav på sitt boende. Det kan t.ex.
            gälla när man på grund av ålder eller sjukdom vill behålla en
            äldre inredning eller den befintliga planlösningen för att kunna
            bo kvar i lägenheten.
          </note>
          <note>
            Vänsterpartiet vill dessutom vidga hyresgästens möjligheter att
            ställa krav på en ombyggnad som dels skall vara varsam efter principen
            att reparation går före utbyte, dels skall vara miljöriktig, så
            att man därmed sätter press på fastighetsägarna att bidra till
            en ekologiskt hållbar utveckling. Regeringens förslag i den här
            frågan ger fortfarande fastighetsägarna för stora befogenheter
            på hyresgästernas bekostnad.
          </note>
          <note>
            När det gäller förhandlingsersättningen för den organisation
            som företräder hyresgästerna i bl.a. hyresförhandlingarna råder
            osäkerhet om hur detta skall regleras. I nuläget skall det ske
            genom en överenskommelse mellan förhandlingsordningens parter
            utan att det finns någon reglering i botten. Om parterna inte
            är överens kan hyresgästorganisationen inte kräva att ersättningen
            för förhandling skall utgå. Detta är ett förhållande som skapar
            otrygghet och kan leda till en försämrad förhandlingssits för
            hyresgästerna och deras organisation. Den utredning som bl.a.
            ligger till grund för regeringens förslag föreslog att den förhandlande
            hyresgästföreningen skall ges rätt till förhandlingsersättning.
            Vänsterpartiet delar den åsikten.
          </note>
          <note>
            En viktig grund för att få till frivilliga överenskommelser är
            att det finns en klar och tydlig lagstiftning i botten. Detta
            vill utskottsmajoriteten avvakta för vidare utredning. Det tycker
            inte jag är nödvändigt.
          </note>
          <note>
            Fru talman! Tyvärr har den mänskliga faktorn spelat Vänsterpartiet
            ett spratt i den här frågan. Vår motion kom på villovägar. Därför
            bygger våra reservationer på andras motioner. I vår motion som
            inte har behandlats angav vi att vi anser att en hyresgäst skall
            ha rätt att behålla sitt hyreskontrakt vid större ombyggnad om
            det är klart att hyresgästen skall flytta tillbaka. Regeringen
            tycker inte att det behövs, eftersom även tomma lägenheter skall
            omfattas av förhandlingsordningen, och då finns det ingen anledning
            för hyresvärden att säga upp ett hyresavtal om avsikten är att
            höja hyresnivån. Det kan ju finnas andra anledningar för en hyresvärd
            att vilja bli av med en hyresgäst och att hyresvärden därför inte
            erbjuder den gamla hyresgästen ett nytt kontrakt i den nyrenoverade
            lägenheten. Ett nytt skäl för hyresgästerna att inte kunna få
            behålla sina lägenheter är det exempel som
          </note>
          <note>
            Hyresgästernas riksförbund redovisade vid sin uppvaktning i utskottet,
            nämligen att hyresvärden passar på att ombilda hyresrätterna till
            bostadsrätter vid ombyggnationen. Då har hyresgästen tveklöst
            förlorat sin möjlighet till ett hyreskontrakt. Utskottet har i
            sitt beslut krävt ett tillkännagivande om en försäkran att översynen
            av gällande lagstiftning kommer till stånd och att förslag till
            nya regler läggs fram om översynen visar att farhågorna besannas.
            Vänsterpartiet nöjer sig för tillfället med den lösningen men
            kommer noga att följa utvecklingen.
          </note>
          <note>
            När det gäller hyresvärdens möjlighet att vända sig till Hyresnämnden
            för att kunna genomföra de ombyggnationer som presenterats för
            hyresgästerna och om de inte har gett sitt godkännande kan detta
            överklagande ske redan efter en månad. I vår motion hade vi föreslagit
            att den tiden förlängs till tre månader, eftersom vi tror att
            det är bättre om hyresvärd och hyresgäst kan komma överens om
            vad som skall åtgärdas. Då kan det vara bra om det finns tid för
            diskussioner och information om vad ombyggnationen innebär. Missförstånd
            kan redas ut och kompromisser komma till stånd. Det gagnar förhållandet
            mellan hyresvärd och hyresgäst. Det är bättre än att frågan måste
            hamna i Hyresnämnden. Förhandlingar och samförstånd kan ta tid,
            och därför bör möjligheten att vända sig till Hyresnämnden förlängas
            från en till tre månader.
          </note>
          <note>
            En fråga som inte alls berörs i sammanhanget är hyrorna i nyproduktionen.
            Tyvärr håller bruksvärdessystemet delvis på att sättas ur system.
            De kraftigt försämrade villkoren för nyproduktion gör att hyrorna
            i nyproduktion i många fall blir orimliga i dag. Vem har råd att
            hyra en trerumslägenhet för 10 000 kr per månad, som det finns
            exempel på i Stockholm i dag?
          </note>
          <note>
            Det är bara en mycket liten del av befolkningen som har mycket
            goda inkomster som har råd med det. Det är ingen bra utveckling.
            Och om detta fortsätter är det naturligtvis nödvändigt att man
            även måste få rätt att förhandla om hyror i nyproduktionen för
            att begränsa hyressättningar som i princip styrs av den efterfrågan
            som finns. Det luktar marknadshyra om sådana hyror.
          </note>
          <note>
            Till sist, fru talman, vill jag varna för flera borgerliga förslag
            som har sin utgångspunkt i att avskaffa en social bostadspolitik,
            t.ex. förslaget om ägarlägenheter. Att försöka göra bostadspolitiken
            till en fråga enbart om ägandet har man redan prövat i Storbritannien
            under ledning av Margaret Thatcher. Utvecklingen avskräcker. Privatiseringen
            har trängt ut de fattigaste till de slumartade ytterområdena,
            och många som har köpt sina lägenheter har inte klarat sin ekonomi
            utan har blivit av med sina lägenheter, blivit skuldsatta och
            i värsta fall hemlösa. Bostadsbidragen har rakat i höjden, och
            antalet bostadslösa räknas i tusental. Sådana experiment tackar
            Vänsterpartiet nej till. Vi kräver i stället att den sociala bostadspolitiken
            skall återupprättas och försvaras.
          </note>
          <note>
            Fru talman! Därmed yrkar jag bifall till reservationerna 9 och
            13.
          </note>
          <note type="speaker">
            Anf. 23 STEN ANDERSSON (m) replik:
          </note>
          <note>
            Fru talman! Jag är nog en av de få i den här kammaren som faktiskt
            bor i allmännyttan. Jag blev förvånad när jag hörde Owe Hellberg
            tala. Vad var det för negativt som hände för hyresgästerna 1991-1994?
          </note>
          <note>
            Jag ställde en fråga i mitt anförande till Owe Hellberg om han
            kunde försvara varför han ställer sig bakom majoritetsförslaget
            avseende passivitetsreglerna.
          </note>
          <note>
            Till sist, fru talman, har jag en enkel och kanske ännu sämre
            uppfostran. Owe Hellberg refererade till
          </note>
          <note>
            Margaret Thatcher i Storbritannien. Jag skall inte göra samma
            jämförelse 200 mil österut.
          </note>
          <note type="speaker">
            Anf. 24 OWE HELLBERG (v) replik:
          </note>
          <note>
            Fru talman! Sten Andersson kommer från Malmö, och han har tydligen
            inte läst i Dagens Nyheter och
          </note>
          <note>
            Svenska Dagbladet om Stockholmssituationen. Där har man faktiskt
            infört tillfälliga regler när det gäller bidragen för att få stopp
            på de onödiga och lyxiga ombyggnationer som görs, då människor
            har drabbats av chockhyreshöjningar och har fått sina lägenheter
            upprustade på ett sätt som inte alls är varsamt, nödvändigt eller
            självklart. Det är naturligtvis det som detta skall sätta stopp
            för, dvs. att det sker på ett anständigt sätt.
          </note>
          <note>
            När det gäller den sista delen finns det ingen kommentar, eftersom
            vi reflekterar till det system som vi har i Sverige. Vi är nöjda
            med det förhandlingssystem som finns mellan hyresgäster och fastighetsägare.
          </note>
          <note>
            Men det kan utvecklas, och vi tycker att det skall göras på ett
            sådant sätt att hyresgästerna stärker sina positioner. Människor
            går samman för att stärka sina positioner. Det gör man i andra
            sammanhang, t.ex. i fackföreningslivet och i andra föreningssammanhang.
          </note>
          <note>
            Det är lika nödvändigt och självklart att göra det i fråga om
            boendet som vi anser är en social rättighet och inte en marknadsvara.
          </note>
          <note type="speaker">
            Anf. 25 STEN ANDERSSON (m) replik:
          </note>
          <note>
            Fru talman! Bättre fly än illa fäkta - det är en regel som Owe
            Hellberg nu praktiserar. Det är kanske litet dumt av honom att
            referera till Thatchers Storbritannien. Han har ju själv mycket
            bättre erfarenheter baserade på vad hans politiska kolleger, bröder
            och systrar, har åstadkommit i form av massakrer på bostäder.
            Det gäller då områden som ligger mycket närmare hans politiska
            sfär.
          </note>
          <note>
            Owe Hellberg talade om ombyggnader och lyxsaneringar i Stockholm.
            Vill Owe Hellberg tillåta privata fastighetsägare? Vill Owe Hellberg
            att vi bara skall ha allmännyttiga bostadsföretag? Dagligen ser
            vi ju bevis, och då inte bara i Dagens Nyheter och Svenska
          </note>
          <note>
            Dagbladet, på hur de totalt har misslyckats med att sköta sin
            uppgift. Är det verkligen Owe Hellbergs och
          </note>
          <note>
            Vänsterpartiets framtidsscenario?
          </note>
          <note type="speaker">
            Anf. 26 OWE HELLBERG (v) replik:
          </note>
          <note>
            Fru talman! Anledningen till att jag refererar till
          </note>
          <note>
            Storbritannien är naturligtvis att Storbritannien och
          </note>
          <note>
            Sverige visar på stora likheter när det gäller hur samhället
            är uppbyggt och hur samhället ser ut. I Storbritannien har man
            ägnat sig åt ett systemskifte, ett experiment, i bostadspolitiken
            som har fått katastrofala följder. Det är därför jag refererar
            till Storbritannien.
          </note>
          <note>
            Jag vill ju inte att vi skall göra samma misstag. Tyvärr är vi
            delvis på väg att göra det.
          </note>
          <note>
            Sedan till frågan om ombyggnationer. Det är klart att vi skall
            tillåta privata fastighetsägare, men ombyggnationer skall naturligtvis
            göras i samförstånd mellan fastighetsägare och hyresgäster. Då
            måste det faktiskt finnas litet tyngd och kraft bakom diskussionerna
            och när man skapar förutsättningar för hur ombyggnationen skall
            gå till. Det är just där som det här betänkandet innebär en förstärkning.
          </note>
          <note type="speaker">
            Anf. 27 PER LAGER (mp):
          </note>
          <note>
            Fru talman! Betänkande 1996/97:BoU5 om hyresgästinflytande vid
            ombyggnad m.m. innehåller bara en reservation från Miljöpartiet.
            Vi har framställt reservationen tillsammans med Folkpartiet och
            Vänstern. Reservationen handlar om beaktandet av hyresgästintresset
            i samband med ombyggnad.
          </note>
          <note>
            I övrigt anser jag att det i betänkandet görs rimliga avvägningar
            för att stärka hyresgästens inflytande och möjligheter. Vad jag
            vänder mig emot är att det s.k.
          </note>
          <note>
            objektiva hyresgästintresset i första hand skall vägleda Hyresnämnden
            vid en skälighetsbedömning när det gäller förbättrings- och ändringsåtgärder.
            I stället borde det förstås vara fråga om den enskilde hyresgästen,
            den boende. Det s.k. objektiva hyresgästintresset är något av
            ett intellektuellt missfoster som under de senaste decennierna
            möjliggjort för hyresvärdarna att med det mena exakt det som man
            själv vill göra. Det kan exempelvis gälla taksänkningar, utbyte
            av trä mot plast, rivning av kakelugnar o.d. - sådant som inte
            haft stöd av en majoritet bland de boende.
          </note>
          <note>
            En viktig aspekt är att tillåta olika behov och intressen samt
            avvikelser i förhållande till normer samt att respektera den enskildes
            rätt att forma och känna trygghet i den närmaste omgivningen,
            i lägenheten;
          </note>
          <note>
            detta självklart så länge det inte går ut över andra hyresgäster
            i huset. Som hyresgäst väljer jag kanske att ha kvar en äldre
            inredning, en enklare planlösning, därför att den fungerar och
            därför att jag trivs med den. Ett objektivt hyresgästintresse
            handlar om framtida tänkta hyresgäster, fiktiva hyresgäster, som
            inte tillfrågats och som kanske inte någonsin blir aktuella.
          </note>
          <note>
            Det är väl den som bor i lägenheten som skall trivas och därmed
            ha rätt att avgöra vad lägsta godtagbara standard är. Hyresvärden
            skall inte kunna tvinga på mig den.
          </note>
          <note>
            När blir inredningen - köksskåpen, diskbänken, garderoberna,
            listerna, linoleummattan, parketten, fönstren eller planlösningen
            - inte godtagbar standard? De flesta hyresgäster och även icke-spekulativa
            hyresvärdar borde tjäna på att ha kvar en äldre kvalitetsgedigen
            och funktionsduglig inredning som bara kräver normalt underhåll
            och enklare förbättringsåtgärder. S.k. standardhöjningar tycks
            många gånger mera handla om att byta ut sådant material mot nya
            plast-, metall- och blandmaterial och om att göra nya planlösningar
            för att ge möjlighet till en höjning av priset på lägenheten och
            på hela fastigheten. I själva verket handlar det i stället på
            lång sikt inte sällan om en standardsänkning.
          </note>
          <note>
            Givetvis finns det skäl till byten av t.ex. uttjänta vitvaror
            för att i stället ersätta dem med de senaste energisnåla freonfria
            varianterna. Ibland kan också genomgripande ändringar behövas
            för stambyten, för att byta ruttna fönsterbågar, för att riva
            upp och ersätta fukt- och mögelskadade golv och väggar, för att
            förbättra ventilationen, för att byta från dyr direktverkande
            el till vattenburen värme m.m.
          </note>
          <note>
            Jag tror att de flesta är införstådda med förbättringsåtgärder
            som har med säkerhet, hälsa, miljö och energihushållning att göra.
            Det är inte i sådana fall som man är oense. Däremot kan uttryck
            som "ett objektivt hyresgästintresse", "lägsta godtagbara standard"
            och "beaktansvärt intresse" lätt användas fel och just bli verktyg
            för den oseriöse hyresvärden, så att denne kan driva igenom fördyrande
            och många gånger helt onödiga ombyggnader i syfte att få högre
            inkomster från fastigheten.
          </note>
          <note>
            Hyresnämndens motiv för avslag avseende utförande av viss åtgärd
            borde inte bara vara att hyresgästen drabbas särskilt hårt på
            grund av sjukdom, hög ålder e.d. Det skall också kunna handla
            om estetiska eller praktiska skäl, t.ex. att planlösningen inte
            behöver ändras därför att den passar den boende som den är. Även
            berättigade krav på en varsam ombyggnad och möjligheten att premiera
            ekologiskt hållbara kretsloppsbaserade och hälsosamma lösningar
            måste vägas in i nämndens beslut.
          </note>
          <note>
            Principen bör enligt min mening vara att reparation går före
            utbyte. Precis som överallt annars i vårt samhälle måste resurshushållning
            vara ledstjärnan.
          </note>
          <note>
            Propositionens huvudsyfte med ändringarna är att stärka hyresgästernas
            inflytande. I det här fallet ser jag dock inte att den boende,
            hyresgästen, ges en rimlig chans att få sina verkliga behov prövade
            gentemot fastighetsägaren i Hyresnämnden.
          </note>
          <note>
            Herr talman! Med dessa ord yrkar jag bifall till reservation
            13 avseende mom. 10.
          </note>
          <note type="speaker">
            Anf. 28 MICHAEL STJERNSTRÖM (kd):
          </note>
          <note>
            Herr talman! Riksdagsmajoriteten föreslår i betänkandet ett flertal
            åtgärder som syftar till att minska såväl den enskilde hyresgästens
            inflytande över sitt boende som hyresvärdens inflytande över sin
            fastighet. Resultatet blir fördyrande och komplicerade regler
            som enbart leder till en sämre fungerande hyresmarknad.
          </note>
          <note>
            I betänkandet föreslås att den gamla regeln återinförs om att
            endast en förhandlingsordning får gälla för ett och samma hus.
            Det är anmärkningsvärt att Centern är med på denna återställare.
            Centern hade inga problem med denna fråga i den borgerliga regeringen.
          </note>
          <note>
            Jag arbetade själv som politiskt sakkunnig i Statsrådsberedningen
            och skötte förhandlingen för mitt parti i den här frågan. Men
            Centern har tydligen bytt fot sedan regeringstiden 1994 och fram
            till i dag.
          </note>
          <note>
            Skälet till detta känner jag inte till.
          </note>
          <note>
            Enligt talarlistan deltar Centern inte i dagens debatt. Kanske
            vill man förbigå denna omsvängning med tystnad. Jag ser att Rigmor
            Ahlstedt finns här i kammaren. Hon har således möjlighet att förklara
            varför Centern bytt fot.
          </note>
          <note>
            Genom förslaget kommer en konkurrerande förenings avtal om förhandlingsordning
            att bli ogiltigt.
          </note>
          <note>
            Tillåts endast en förhandlingsordning kommer en majoritet av
            hyresgäster att kunna påtvinga övriga hyresgäster en företrädare
            som dessa inte vill ha.
          </note>
          <note>
            Valfriheten inskränks, och organisationer eller andra förhandlingsordningar,
            som skulle kunna visa sig vara ett bättre alternativ för hyresgästerna,
            förhindras att uppstå.
          </note>
          <note>
            Hyresgästernas intressen gagnas inte av att de blir utlämnade
            åt en monopolorganisation. När det gäller förhandlingssystemet
            borde utgångspunkten vara att parterna på marknaden, oavsett om
            det är fråga om organisationer, enskilda hyresgäster eller hyresvärdar,
            är kapabla att själva finna lämpliga former för hyresförhandlingarna.
          </note>
          <note>
            Den i betänkandet föreslagna förändringen innebär ett lagkrav
            på monopol. Kristdemokraterna avvisar ett införande av monopolavtal
            även på detta område. Det är mycket tveksamt om förslaget att
            i lag hindra parterna på bostadsmarknaden att sluta flera avtal
            om förhandlingsordning är förenligt med gällande föreningsrätt.
            Föreningsrätten garanteras av regeringsformen och inbegriper avtalsrätt.
            Kravet på att det skall finnas endast en förhandlingsordning per
            hus strider därför mot den fria förhandlingsrätten.
          </note>
          <note>
            Majoriteten anser att "praktiska skäl som talar mot att tillåta
            flera förhandlingsordningar väger tyngre än de principiella skäl
            som kan åberopas mot den nuvarande ordningen". Förenklingsskäl
            skulle alltså tala för monopol och inskränka den fria förhandlingsrätten.
            Så lättvindigt åsidosätter majoriteten en grundval i rättssamhället
            - den fria förhandlingsrätten.
          </note>
          <note>
            Det måste anses både rimligt och välmotiverat att hyresgästerna
            har kvar sin möjlighet att välja vilken hyresgästorganisation
            som skall företräda dem vid hyresförhandlingen.
          </note>
          <note>
            Herr talman! Majoriteten inskränker hyresgästernas möjlighet
            att finna olika former för kollektiva förhandlingar. Dessutom
            föreslår man inskränkningar i hyresgästernas möjlighet att ställa
            sig utanför den kollektiva förhandlingsordningen. En hyresgäst
            får enligt förslaget inte välja att redan vid tillträdet till
            en lägenhet förhandla med hyresvärden om egna villkor för avtalet.
            Möjligheten till individuella lösningar, som passar den enskilde
            hyresgästen bättre än den kollektiva utformningen av villkoren,
            elimineras i praktiken.
          </note>
          <note>
            Ett genomförande av förslaget är en allvarlig inskränkning. Det
            är närmast att jämföra med en omyndighetsförklaring av hyresgästerna.
            Kristdemokraterna avvisar den integritetskränkning som detta leder
            till för den enskilde. Negativt är vidare att bruksvärdessystemets
            grundläggande syfte att få till stånd en hyressättning i enlighet
            med hushållens allmänna värderingar försvåras.
          </note>
          <note>
            Majoriteten föreslår en utökad reglering av hur hyresgästinflytandet
            bör utövas vid en standardhöjande åtgärd som går utöver vad som
            krävs för att uppfylla lägsta godtagbara standardnivå. Kristdemokraterna
            instämmer i behovet av att hyresgästerna har ett inflytande över
            vilka åtgärder av den karaktären som skall vidtas. Däremot anser
            vi att majoritetens förslag inte utgör det lämpligaste tillvägagångssättet
            för ett sådant hyresgästinflytande. Förslaget är i alltför hög
            grad ägnat att leda till onödiga tvister och konflikter.
          </note>
          <note>
            I första hand bör ordningen vara den att det stadgas i hyresavtalet
            hur frågor rörande standardhöjande åtgärder skall regleras. Då
            vet såväl hyresgäst som hyresvärd under vilka förhållanden sådana
            åtgärder får vidtas och hur de eventuellt skall reglera hyresnivån.
            Problemet är dock att det stora flertalet av hyresavtalen i dag,
            på grund av att avtalsfriheten varit och är inskränkt, inte reglerar
            detta. I stället har man varit utlämnad till lagstiftning som
            godtyckligt behandlat såväl hyresgästens som hyresvärdens intressen.
            Värt att påpeka är att det även i propositionen framhålls att
            hyresvärdar och hyresgäster i ökande omfattning finner gemensamma
            lösningar på frivillig väg och att många bostadsföretag ser hyresgästinflytandet
            som ett konkurrensmedel.
          </note>
          <note>
            Jag står bakom samtliga kristdemokratiska reservationer i betänkandet
            men yrkar bifall endast till reservationerna 1 och 11.
          </note>
          <note type="speaker">
            Anf. 29 OWE HELLBERG (v) replik:
          </note>
          <note>
            Herr talman! Jag har en fråga till Michael Stjernström.
          </note>
          <note>
            Tycker inte Michael Stjernström att det kan vara problem med
            flera förhandlingsordningar i ett och samma hus; medför inte det
            risker för bruksvärdessystemets principer att likvärdiga, likadana
            lägenheter skall ha samma hyresnivå? Är det genom förhandlingar
            man skall avgöra sådant? Skall inte bruksvärdessystemets principer
            gälla i en sådan situation?
          </note>
          <note type="speaker">
            Anf. 30 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Vi vill ha konkurrens även på detta område. Vi utgår
            från den enskildes möjligheter. Vi vill inte att den enskilde
            skall vara bunden till en enda organisation som förhandlar. Vi
            vill att man skall kunna få fram alternativ.
          </note>
          <note>
            Tyvärr är det så i dag att det bara finns en stark hyresgäströrelse,
            som nästan har monopol på detta. Vi har sett otaliga exempel på
            hur man missbrukar sin ställning och inte tillvaratar den enskildes
            möjligheter och rättigheter och inte tillgodoser den enskildes
            synpunkter på hur det skall skötas. Det behövs sannerligen konkurrens
            även på detta område!
          </note>
          <note type="speaker">
            Anf. 31 OWE HELLBERG (v) replik:
          </note>
          <note>
            Herr talman! Tillsammans med Miljöpartiet och
          </note>
          <note>
            Folkpartiet har vi en reservation om att stärka just hyresgästinflytandet
            när det gäller ombyggnader. Men det som Michael Stjernström pratar
            om nu - konkurrens - luktar marknadshyra, där den starke i kraft
            av förhandling kan fixa sig en billigare lägenhet än den som är
            svag. Jag tycker att det rimmar illa med det system som vi har
            i dag i Sverige och vars kvalitet vi kan förbättra.
          </note>
          <note type="speaker">
            Anf. 32 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Även i dagens system har lägesfaktorn, dvs. var
            lägenheten är belägen, en betydelse. Så tycker jag att det skall
            vara i framtiden också. Därifrån är steget långt till det som
            Owe Hellberg målar upp som en skräckbild, ett system med ren marknadshyra.
          </note>
          <note type="speaker">
            Anf. 33 LENA LARSSON (s):
          </note>
          <note>
            Herr talman! Bostadsutskottets betänkande nr 5
          </note>
          <note>
            innehåller ett antal s.k. återställare, som vi redan har hört
            här. Förslag förs fram om vissa ändringar i hyreslagen och hyresförhandlingslagen.
            Syftet med ändringarna är att stärka hyresgästernas inflytande
            och ställning, så att balansen mellan hyresvärdarna och hyresgästerna
            återställs.
          </note>
          <note>
            Viktigt i balansen mellan parterna har dock varit att en fastighetsägare
            har möjlighet att bedriva rationell fastighetsförvaltning samtidigt
            som en hyresgäst har möjlighet att i rimlig utsträckning ha inflytande
            över bostaden.
          </note>
          <note>
            Orsaken till återställarna är att under förra mandatperioden
            beslutades om en rad ändringar i hyresförhandlingslagen och hyreslagen,
            och de trädde i kraft vid halvårsskiftet 1994. De flesta av dessa
            ändringar har gjort att det råder obalans på hyresmarknaden, till
            hyresvärdens fördel.
          </note>
          <note>
            Propositionen har föregåtts av en enmansutredning som i december
            1995 överlämnade delbetänkandet
          </note>
          <note>
            Ändringar i hyresförhandlingslagen - Hyresgästinflytande vid
            ombyggnad m.m.
          </note>
          <note>
            En av ändringarna som gjordes i juli 1994 var att förbudet mot
            flera förhandlingsordningar för ett och samma hus avskaffades.
            I det beslut som vi skall ta i dag föreslår utskottsmajoriteten
            att detta förbud återinförs och att det är antalet lägenheter
            som förhandlingsordningen kan förväntas komma att omfatta som
            skall vara vägledande för vilken förhandlingsordning som skall
            gälla.
          </note>
          <note>
            I reservationerna från moderater och kristdemokrater påstår man
            att fattar riksdagen beslut i enlighet med förslaget i propositionen
            innebär det att Hyresgästernas Riksförbund ges monopol på kollektiva
            förhandlingar. Dessutom påstår Kristdemokraterna, som vi redan
            har hört här, att förbudet mot flera förhandlingsordningar skulle
            strida mot regeringsformens regler om föreningsfrihet.
          </note>
          <note>
            Ibland förstår jag inte varifrån Moderaterna och
          </note>
          <note>
            Kristdemokraterna får alla sina påståenden. Det är fritt fram
            för hyresgästerna att bilda vilken intresseorganisation de vill,
            och det är också möjligt för denna eller dessa föreningar att
            få förhandlingsordningen för en fastighet, under de förutsättningar
            som har nämnts tidigare. Det är fritt fram för Michael Stjernström
            och
          </note>
          <note>
            Ulf Björklund att bilda en hyresgästförening som inte tillhör
            de nu befintliga, och lagstiftningen är neutral vad avser val
            av förhandlande hyresgästorganisation.
          </note>
          <note>
            Utskottsmajoriteten tycker också att det är självklart att en
            hyresgäst även i fortsättningen har rätt att låta den egna lägenheten
            stå utanför det kollektiva förhandlingssystemet. Vi tycker däremot
            att en förhandlingsordning som huvudregel skall omfatta samtliga
            bostadslägenheter, alltså även outhyrda. Däremot kan hyresgästen
            och hyresvärden komma överens om att hyresavtalet inte skall innehålla
            en förhandlingsklausul. Denna överenskommelse kan dock inte göras
            förrän efter tre månader.
          </note>
          <note>
            Det är rimligt att en hyresgäst informerar sig om vad det innebär
            att stå utanför det kollektiva förhandlingssystemet. Enligt nuvarande
            regler har hyresgästen alltid och från första dagen rätt att ställa
            sig utanför detta system. Det har inneburit att en del oseriösa
            hyresvärdar som villkor för uthyrning kräver att någon förhandlingsklausul
            inte skall ingå i avtalet eller att en hyresvärd lockar med lägre
            hyra om hyresgästen förhandlar enskilt. Hyresvärden har genom
            1994
          </note>
          <note>
            års lagstiftning fått större möjligheter att välja den hyresgäst
            som är beredd att betala mest.
          </note>
          <note>
            Även genom lagändringen 1994 utökades möjligheten för hyresvärden
            att själv bestämma inflyttningshyran. Han kan göra detta genom
            att hyra ut till en hyresgäst som accepterar ett hyresavtal utan
            förhandlingsklausul, varigenom hyresvärden inte behöver iaktta
            den primära förhandlingsskyldigheten. Detta anser vi kan leda
            till en höjning av hyresnivån och därmed drabba särskilt de ekonomiskt
            svaga hushållen och på sikt leda till en ökad boendesegregation.
            I
          </note>
          <note>
            propositionen föreslås att en hyresvärd som vill höja hyran i
            samband med uthyrning av en lägenhet som omfattas av en förhandlingsordning
            först måste iaktta den primära förhandlingsskyldigheten.
          </note>
          <note>
            Den s.k. passivitetsregeln infördes också i hyreslagen den 1
            juli 1994. Den innebär i korthet följande: Om hyresvärden vill
            höja hyran och samtidigt binda hyresgästen till den begärda hyran
            skall han skicka ett skriftligt meddelande till hyresgästen. I
          </note>
          <note>
            meddelandet skall ingå hyreshöjning, det totala hyresbeloppet,
            den dag från vilken den nya hyran gäller samt det datum då hyresgästen
            senast måste ha motsatt sig hyreshöjningen för att den inte skall
            börja gälla. Meddelandet skall dessutom innehålla uppgift om att
            hyresgästen blir bunden av sin passivitet om han inte motsätter
            sig kravet.
          </note>
          <note>
            I propositionen föreslås att tillämpningsområdet för passivitetsregeln
            begränsas på så sätt att den i fortsättningen skall vara tillämplig
            endast på hyresavtal som gäller för obestämd tid och som avser
            lägenhet som är belägen i ett hus med förhandlingsordning men
            som inte omfattas av denna. Genom detta förslag kommer regeln
            inte att kunna tillämpas mot hyresgäster som omfattas av det kollektiva
            förhandlingssystemet.
          </note>
          <note>
            Herr talman! Utredaren har också lagt fram förslag till ett nytt
            system för hyresgästinflytande vid förbättrings- och ändringsarbeten.
            Det nuvarande systemet har stora brister och utnyttjades av oseriösa
            fastighetsägare fram till förra våren, då det i förordningen om
            statliga bostadsbyggnadssubventioner infördes bestämmelser om
            hyresgästinflytande som förutsättning för statligt stöd vid ombyggnad
            av hyreshus.
          </note>
          <note>
            Bestämmelsen i förordningen upphör i och med denna lags ikraftträdande.
          </note>
          <note>
            Det nya förslaget innebär att en fastighetsägare får utföra en
            standardhöjande åtgärd endast om den har godkänts av de berörda
            hyresgästerna eller - om åtgärden avser gemensamma utrymmen -
            av en majoritet av hyresgästerna i de berörda lägenheterna.
          </note>
          <note>
            Under beredningen av detta ärende har vi i utskottsmajoriteten
            funnit att det finns några oklarheter kvar i hyresförhandlingslagen
            och i hyreslagen som vi vill ge regeringen till känna.
          </note>
          <note>
            Det gäller möjligheten att få en förhandlingsordning slopad.
            Vi föreslår regeringen att till riksdagen återkomma i lämpligt
            sammanhang med förslag till ändring. Enligt utskottets mening
            bör hyresnämndens möjlighet att upphäva en förhandlingsordning
            inte göras beroende av att en tvist om införande eller slopande
            av förhandlingsklausul hänskjuts till nämnden.
          </note>
          <note>
            Vi vill också peka på reglerna om påföljd. Utskottet delar regeringens
            uppfattning om val av sanktionsform, och detta förslag bör genomföras.
            Det som saknas och som regeringen bör komma tillbaka till riksdagen
            med är hur påföljden skall utformas för hyresvärd som redan genomfört
            av hyresgäst inte godkänd renovering.
          </note>
          <note>
            Vi ser det också som nödvändigt att se över rätten att säga upp
            ett hyresavtal inför en större ombyggnad.
          </note>
          <note>
            Utskottet delar regeringens mening när det gäller motiven till
            att inte ändra i hyreslagens § 46, men under beredningen av ärendet
            har utskottet kommit till uppfattningen att det kan finnas anledning
            till att överväga utformningen av lagrummet på nytt.
          </note>
          <note>
            Enligt utskottets mening bör övergångsbestämmelsen i huvudsak
            gälla enligt förslaget i propositionen men med en undantagsregel
            som innebär att om hyresvärden ingått bindande avtal om utförandet
            av en ombyggnadsåtgärd med entreprenör eller annan så skall de
            nya reglerna inte tillämpas. För att hindra snabba upphandlingar
            inför lagens ikraftträdande bör detta endast gälla upphandlingar
            som avslutats med bindande avtal före den 1 december 1996.
          </note>
          <note>
            Slutligen föreslår utskottet att dispens från vissa regler i
            hyreslagen m.m. kan ges enligt den lydelse som finns i bilaga
            2 till betänkandet. Detta gäller främst försöksverksamhet med
            kooperativ hyresrätt som förutsätter ett medlemskap i den förening
            som upplåter lägenheten.
          </note>
          <note>
            Herr talman! Jag yrkar bifall till utskottets hemställan och
            avslag på samtliga reservationer.
          </note>
          <note>
            Jag har inte glömt bort de frågor som ställts. Jag hoppas kunna
            komma tillbaka till dem i de replikskiften som jag förutsätter
            kommer.
          </note>
          <note type="speaker">
            Anf. 34 OWE HELLBERG (v) replik:
          </note>
          <note>
            Herr talman! Jag har tre frågor till Lena Larsson, bl.a. om det
            objektiva hyresgästintresset. Är det inte till nackdel för hyresgästerna
            att ett uttryck som normal, modern standard skall vara vägledande
            för den upprustning som man gör? Medför det inte ett underläge
            för hyresgästerna när de kommer till hyresnämnden och hamnar i
            en sådan situation?
          </note>
          <note>
            Det är bra att Lena Larsson funderar över detta med uppsägning
            vid större ombyggnad. Jag skulle vilja fråga: I vilka situationer
            anser Lena Larsson att det här skulle kunna prövas, dvs. att man
            inte skall säga upp hyresavtalen? Vilka svårigheter har Lena
          </note>
          <note>
            Larsson sett som föranleder utskottet att uttrycka denna mening,
            att man skall se över detta?
          </note>
          <note>
            Den sista viktiga frågan är att produktionsbortfallet - eller
            stödet, rättare sagt - vid nyproduktion leder till allt högre
            hyror. Bruksvärdessystemet är i fara.
          </note>
          <note>
            Tänker Lena Larsson fundera över de frågorna och eventuellt komma
            med åtgärder? Annars är det risk för att vi tappar hela bruksvärdessystemet.
          </note>
          <note type="speaker">
            Anf. 35 LENA LARSSON (s) replik:
          </note>
          <note>
            Herr talman! Det objektiva hyresgästintresset innebär hela tiden
            en balansgång. Hyresvärden eller fastighetsägaren har ju ett intresse
            av att värna om fastigheten och naturligtvis också sitt kapital
            - vi kan ju inte komma ifrån att det är så - men detta handlar
            också om att hyresgästerna skall ha rimligt inflytande.
          </note>
          <note>
            När man skall göra ett avvägande mellan två intressen är det
            alltid svårt. Det kommer naturligtvis också att kunna visas i
            något ärende i hyresnämnden hur det objektiva hyresgästintresse
            som vi nu tar upp i lagen kommer att slå framöver.
          </note>
          <note>
            Owe Hellberg tog upp frågan om omvandling av hyreslägenheter
            till bostadsrättsföreningar. Det har då hänt vid några tillfällen
            att det har varit helt omöjligt för en tidigare hyresgäst att
            återgå till sin lägenhet.
          </note>
          <note>
            Jag har följt situationen i Stockholm i dag, och där kan man
            verkligen se hur fastighetsägare, som jag trodde var seriösa,
            utnyttjar sina möjligheter som fastighetsägare.
          </note>
          <note type="speaker">
            Anf. 36 OWE HELLBERG (v) replik:
          </note>
          <note>
            Herr talman! Tyvärr tror jag att det här kommer att utnyttjas
            ännu mer framöver, Lena Larsson, eftersom nyproduktionen avtar,
            ombyggnationen ökar, trycket ökar och de bostadssökande blir fler.
            Det blir alltså fler tillfällen.
          </note>
          <note>
            När det gäller det objektiva hyresgästintresset har
          </note>
          <note>
            Miljöpartiet, Folkpartiet och Vänstern varit överens om att man
            skall kunna ställa högre miljökrav på ombyggnationer. Hade det
            inte varit ett bra sätt att få fart på den utveckling som ligger
            i sin linda men som behöver skjuts från alla möjliga håll, inte
            minst från de boendes sida?
          </note>
          <note type="speaker">
            Anf. 37 LENA LARSSON (s) replik:
          </note>
          <note>
            Herr talman! Det kommer att ställas miljökrav. I
          </note>
          <note>
            Bostadspolitiska utredningen tas detta upp i nästan varje avsnitt,
            och jag tycker att det är jättebra. Jag ser fram mot att man skall
            kunna ställa högre miljökrav i många situationer, och inte bara
            där det är statliga pengar involverade. Även kommunerna skall
            kunna ställa högre krav vid ansökan om byggnadstillstånd m.m.
            Vi avvaktar alltså Bostadspolitiska utredningen och ser vad vi
            kan göra även när det gäller om- och tillbyggnad och renovering.
          </note>
          <note type="speaker">
            Anf. 38 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Lena Larsson sade att det var fritt fram att bilda
            en hyresgästförening även om det här förslaget skulle gå igenom.
            Det kan man då göra av trivselskäl. Man kan sitta och prata om
            hyresfrågor och trivselfrågor i området. Den viktiga frågan i
            en sådan förening borde dock vara att få till stånd förhandlingar.
            Men det räcker inte. Även om man i ett hus lyckas samla en betydande
            minoritet som har gemensamma synpunkter på hur det skall skötas
            räcker det inte, utan det måste vara en majoritet. Det är det
            som gör det så svårt att konkurrera med den etablerade hyresgästorganisationen.
          </note>
          <note>
            Det är inte heller lätt att byta från en förening till en annan,
            i och med att man inte beaktar hyresgästernas intressen när man
            skall bedöma detta. Att byta från en majoritet till en annan majoritet
            är lika fel.
          </note>
          <note>
            Man bör ta vara på minoritetens intressen och utgå från hyresgästens
            enskilda uppfattning. Det här förslaget kommer att inskränka valfriheten
            och effektivt förhindra att alternativ, till gagn för den enskilde
            hyresgästen, uppstår.
          </note>
          <note type="speaker">
            Anf. 39 LENA LARSSON (s) replik:
          </note>
          <note>
            Herr talman! Michael Stjernström tar upp frågan om att bilda
            organisationer som tillvaratar hyresgästernas intressen. Det är,
            som jag sade, fritt fram att göra det. Det handlar om att man
            är så bra och så duktig i sitt sätt att tillvarata hyresgästernas
            intressen att man kan skapa en majoritet i en fastighet och få
            en förhandlingsordning.
          </note>
          <note>
            I dag är lagstiftningen till för de svaga; det är därför vi har
            en lagstiftning. De individuella lösningar som Kristdemokraterna,
            Moderaterna och Folkpartiet är förespråkare för gäller bara på
            hyresgästsidan.
          </note>
          <note>
            Hyresvärden har ju alla möjligheter på sin sida att vara dominerande.
            Hans dagliga uppgift är att förvalta en fastighet. Hyresgästens
            huvudsakliga intresse är förmodligen ett annat. Obalansen mellan
            en hyresgäst och en hyresvärd är alltså så stor att det är oerhört
            viktigt att det finns en intresseorganisation som kan tillvarata
            hyresgästens intressen.
          </note>
          <note type="speaker">
            Anf. 40 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Det är i och för sig inte förvånande att höra Lena
            Larssons och majoritetens inställning i den här frågan. Det är
            inte den första frågan där Socialdemokraterna ger uttryck för
            sin syn att kollektivet är det viktiga, att man helt bortser från
            vilka värderingar och tankar den enskilde hyresgästen har och
            att man inte kan tillerkänna också en betydande minoritet rätt
            att förhandla om sin hyra. Det är trist att man skall hamna i
            den här ideologiska, fastlåsta situationen även i den här frågan.
          </note>
          <note type="speaker">
            Anf. 41 LENA LARSSON (s) replik:
          </note>
          <note>
            Herr talman! Vi tillåter ju att hyresgästen själv kan förhandla.
            Det som är oerhört viktigt är att en hyresgäst sätter sig in i
            vad det innebär att själv ta på sig förhandlingsrätten och att
            vara motpart mot hyresvärden och fastighetsägaren. Det är rimligt
            att ge dem litet tidsperspektiv innan de tar på sig den uppgiften.
          </note>
          <note type="speaker">
            Anf. 42 STEN ANDERSSON (m) replik:
          </note>
          <note>
            Herr talman! När man lyssnar på Lena Larsson förstår man att
            hon har mycket små tankar om enskilda människors förmåga att själva
            tänka och agera. De måste tydligen gå i storebrors ledband.
          </note>
          <note>
            Jag måste säga att jag har litet svårt att förstå skälet till
            den här propositionen. Vilka massiva negativa effekter är det
            som gör att man måste skriva den här propositionen, Lena Larsson?
          </note>
          <note>
            Jag vet vad det står om passivitetsregeln i propositionen, men
            vad är det som har hänt? Har man på departementet fått en storm
            av protester mot denna regel? Är det det som har gjort att ni
            vill genomföra denna förändring? Eller är det så enkelt att allt
            agerande baseras på att regeln infördes av en borgerlig regering?
          </note>
          <note type="speaker">
            Anf. 43 LENA LARSSON (s) replik:
          </note>
          <note>
            Herr talman! Nej, det är inte så enkelt att förändringen görs
            därför att regeln infördes av en borgerlig regering. Det handlar
            om det förslag som ligger bakom, som är taget och som trädde i
            kraft den 1 juli
          </note>
          <note>
            1994.
          </note>
          <note>
            Passivitet brukar vi inte hylla. Jag gör det inte, och jag tror
            att det är många andra som inte heller gör det.
          </note>
          <note>
            Det handlar i stället om att hela tiden aktivt delta. Det är
            inte minst viktigt att hyresgästen deltar.
          </note>
          <note>
            Sten Andersson säger att vi undervärderar individernas möjligheter
            att tänka fritt och agera. Jag tycker att den här passivitetsregeln
            gör precis det. Den plockar bort möjligheterna för människor att
            agera, att intressera sig för och engagera sig i fastigheten,
            möjligheterna för hyresgästerna att tillsammans göra någonting
            bra för fastigheten.
          </note>
          <note type="speaker">
            Anf. 44 STEN ANDERSSON (m) replik:
          </note>
          <note>
            Herr talman! För att undvika missförstånd vill jag yrka bifall
            till reservation nr 1, om jag hade glömt det.
          </note>
          <note>
            Lena Larsson säger att förändringarna innebär förbättringar för
            hyresgästerna. Men har det ställts några krav? Har det varit några
            problem med nuvarande system? Man skall inte förändra någonting
            bara för att förändra, utan det måste ligga något skäl bakom förändringen.
            Om det nu är så att de som är direkt berörda av detta inte har
            begärt någon förändring, varför måste man då göra den?
          </note>
          <note type="speaker">
            Anf. 45 LENA LARSSON (s) replik:
          </note>
          <note>
            Herr talman! Jag undrar om Sten Andersson åsyftar bara passivitetsregeln
            eller det totala innehållet i propositionen och betänkandet.
          </note>
          <note>
            Det är ganska många människor som inte har varit uppmärksamma
            vid hyresavtalets ingång och därmed omfattats av den s.k. passivitetsregeln.
            Det har handlat om att vara aktiv vid ett hyresavtals inträdande
            eller att förhålla sig passiv.
          </note>
          <note>
            Om man ser betänkandet i dess helhet tror jag inte ens att det
            kan undgå Sten Andersson att många människor har råkat i klorna
            på oseriösa fastighetsägare. I de överläggningar som vi har haft
            med Fastighetsägareförbundet har det framgått att vi har varit
            ganska överens om innehållet i propositionen, mycket beroende
            på att även Fastighetsägareföreningen ser det som en belastning
            att det har funnits så många oseriösa fastighetsägare som har
            utnyttjat sin ställning, inte minst vid renovering och ombyggnader.
          </note>
          <note type="speaker">
            Anf. 46 RIGMOR AHLSTEDT (c):
          </note>
          <note>
            Herr talman! Det är riktigt. Jag hade inte satt upp mig på talarlistan,
            beroende på att min hals inte är som den skall. Det var endast
            av den anledningen,
          </note>
          <note>
            Michael Stjernström.
          </note>
          <note>
            Vi har diskuterat frågan i utskottet. Såvitt jag vet hade kristdemokraterna
            en annan representant där.
          </note>
          <note>
            Det är oförklarligt att Michael Stjernström inte känner till
            de synpunkter som vi har haft.
          </note>
          <note>
            Om Michael Stjernström har läst våra motioner har han kunnat
            se att vi från Centerpartiet tycker att det är väldigt viktigt
            att det finns en balans mellan hyresgäster och hyresvärden eftersom
            de är beroende av varandra. Hyresgästen är beroende av att det
            finns bostäder att hyra om han inte själv vill äga sin bostad.
          </note>
          <note>
            Hyresvärden å sin sida är naturligtvis väldigt beroende av att
            det finns bra hyresgäster i det hus som han har att förvalta.
            Det är alltså väldigt viktigt att man lyssnar till varandra och
            att man i en förhandling tar intryck och försöker mötas.
          </note>
          <note>
            Det finns några reservationer som vi har varit överens med Kristdemokraterna
            och Moderaterna om.
          </note>
          <note>
            Det handlar om reservation nr 8, som gäller regler om förhandlingsersättning.
            Vi tycker att frågan om förhandlingsersättning skall lösas av
            hyresmarknadens parter. Vi tycker inte att det skall regleras
            genom lagstiftning. Därför yrkar jag bifall till reservation nr
          </note>
          <note>
            8, mom. 7.
          </note>
          <note>
            Vidare handlar det om beaktande av hyresgästintresset m.m. i
            samband med ombyggnad, som vi har anfört i reservation 12 mom.
            10. Vi tycker att grunderna för Hyresnämndens prövning, som vi
            säger i reservationen, i allt väsentligt får anses väl avvägda.
          </note>
          <note>
            Innebörden av förslagen både i moderat-, center- och kd-motionerna
            är att de för hyresgästen beaktansvärda skälen tolkas mer restriktivt
            än vad regeringsförslaget avser. Vi vill också i vår motion -
            centermotionen -
          </note>
          <note>
            påtala att det inte får vara möjligt för en hyresgäst att endast
            på grund av hög ålder och kanske ovilja att drabbas av störningar
            i bostaden som följer av en ombyggnad stoppa nödvändiga ombyggnader.
            Det kan handla om angelägna stambyten eller liknande.
          </note>
          <note>
            Därför vill vi att regeringen skall komma tillbaka till riksdagen
            med förslag som tillgodoser de frågorna.
          </note>
          <note>
            Jag stannar där eftersom min röst inte håller så värst länge.
          </note>
          <note type="speaker">
            Anf. 47 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Jag skall inte anstränga Rigmor
          </note>
          <note>
            Ahlstedts röst mer än nödvändigt, eftersom jag hör att hon har
            dålig hals. Men jag tror inte heller att min kollega Ulf Björklund
            i bostadsutskottet har uppfattat vad som är skälet till Centerns
            omsvängning. Jag hörde inte det nu heller i Rigmor Ahlstedts anförande.
          </note>
          <note>
            Var det fel tänkt då, 1994, när man ville ha flera förhandlingsordningar
            i ett hus? Är det rätt att inte tillåta det i dag? Det är det
            som är den stora förändringen i
          </note>
          <note>
            Centerns agerande. Känns det inte svårt att överge sakfrågan?
            Jag vet inte vad skälet kan vara. Är det ett slags anpassning
            till Socialdemokraterna som ligger bakom även i denna fråga?
          </note>
          <note>
            Ni talar om balans. Alla kan ställa upp på att det bör vara en
            balans mellan hyresvärd och hyresgäster.
          </note>
          <note>
            Men vad är skälet till att Centern har gått ifrån den ståndpunkt
            som gällde -94, då man kunde tillåta valfrihet och flera förhandlingsordningar
            i ett och samma hus? I dag ställer man i stället upp på monopol.
            Det har jag fortfarande inte fått klart för mig.
          </note>
          <note type="speaker">
            Anf. 48 RIGMOR AHLSTEDT (c) replik:
          </note>
          <note>
            Herr talman! Det är litet för enkelt att hävda att vi ändrar
            inställning i olika frågor som en eftergift åt
          </note>
          <note>
            Socialdemokraterna. Jag har nyss från talarstolen påtalat att
            vi även är överens med moderater och kristdemokrater i sakfrågor.
            Skulle detta betänkande leda till något som vi inte tycker är
            bra kan jag försäkra Michael Stjernström om att vi kommer tillbaka
            i motioner. Jag skall noga titta på de frågor som Michael Stjernström
            tar upp. Det kan vara värt att göra det.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            7 § Justitieombudsmännens ämbetsberättelse vid riksmötet 1996/97
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU11
          </note>
          <note>
            Justitieombudsmännens ämbetsberättelse vid riksmötet 1996/97
            (redog. 1996/97:JO1)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 8 §.)
          </note>
          <note>
            8 § Riksdagens arbetsformer m.m.
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU13
          </note>
          <note>
            Riksdagens arbetsformer m.m.
          </note>
          <note type="speaker">
            Anf. 49 NILS FREDRIK AURELIUS (m):
          </note>
          <note>
            Herr talman! Detta betänkande behandlar ett stort antal motioner
            av skiftande karaktär, om alltifrån budgetens utgiftsområden till
            behovet av en laxtrappa i Stallkanalen. På några punkter har vi
            moderater valt att reservera oss. Jag skall här kort beröra de
            viktigaste skälen.
          </note>
          <note>
            Utskottens beredningsområden regleras i riksdagsordningen. Utrikesutskottet
            bereder ärenden om rikets förhållande till andra stater, mellanfolkliga
            organisationer samt utvecklingsbistånd. Anslagen delas upp på
            område 5, Utrikesförvaltning och internationell samverkan, och
            område 7, Internationellt bistånd.
          </note>
          <note>
            Försvarsutskottet bereder ärenden inom område 6,
          </note>
          <note>
            Totalförsvar.
          </note>
          <note>
            I budgetpropositionen föreslog regeringen att anslaget Fredsbevarande
            verksamhet under Utrikesdepartementets huvudtitel skulle delas
            upp på två områden. Kostnaderna för fredsfrämjande verksamhet
            med trupp skall belasta utgiftsområde 6, Totalförsvar, medan annan
            fredsfrämjande verksamhet hamnar på utgiftsområde 5, som kallas
            Utrikesförvaltning och internationell samverkan. Riksdagsmajoriteten
            traskade patrullo, och det gör också KU:s utskottsmajoritet när
            ärendet nu kommer upp igen.
          </note>
          <note>
            Vad handlar då detta om? Till att börja med kan man konstatera
            att det är anmärkningsvärt att regeringen med stödpartier redan
            vid förra riksmötet frångick den uppgörelse som talmanskonferensen
            enhälligt lagt fram. Talmanskonferensen föreslog nämligen att
            anslaget Fredsbevarande verksamhet med trupp skulle föras till
            utrikesutskottet och alltså inte till område 6, Totalförsvar.
            Sådan var för övrigt ordningen under den föregående borgerliga
            regeringen. Uppgörelsen mellan partierna i talmanskonferensen
            visade sig emellertid vara föga värd.
          </note>
          <note>
            I själva sakfrågan vill jag framhålla att det är viktigt att
            utgiftsområdena inte blandas ihop på det sätt som majoriteten
            föreslår. Försvarets uppgift är att försvara Sverige inom Sveriges
            gränser. Fredsbevarande insatser med svensk trupp utomlands -
            jag tänker t.ex. på SFOR, tidigare IFOR - är naturligtvis i högsta
            grad motiverade och önskvärda, men de kan inte sägas tillhöra
            försvarets egentliga uppgifter. Även om försvaret kan ha nytta
            av de erfarenheter som görs handlar det snarare om uppdragsverksamhet.
            Försvarets uppgifter i Sverige kommer rimligen och förhoppningsvis
            inte heller att bli av samma slag som i
          </note>
          <note>
            Bosnien. Man kan inte heller helt bortse från att försvaret kan
            drabbas av ekonomiska konsekvenser om kostnaderna för den typ
            av internationella fredsfrämjande insatser som t.ex. SFOR representerar
            skulle komma att överskridas.
          </note>
          <note>
            Också med tanke på de fredsfrämjande insatserna borde det vara
            lämpligt med ett mera samlat och klarare utgiftsområde. Om vi
            vill att den svenska utvecklingshjälpen skall vara effektiv, och
            det vill vi ju, är det viktigt att vi utgår från att alla typer
            av hjälp hör ihop och att de också skall föras till ett område.
          </note>
          <note>
            Låt mig också kort beröra de två andra moderatreservationerna,
            som är av litet annorlunda karaktär.
          </note>
          <note>
            Antalet ordinarie utskottsledamöter bör enligt vår mening begränsas
            till 15, bl.a. för att antalet ersättare skall vara tillräckligt.
          </note>
          <note>
            Varken Grundlagsberedningen eller Folkstyrelsekommittén tyckte
            att det var lämpligt med så många platser i utskotten att alla
            partier som uppnår 4-
          </note>
          <note>
            procentsspärren garanteras representation. Grundlagsberedningen
            menade att 15 platser i varje utskott skulle garantera att någorlunda
            stora partier fick platser. Det kan inte heller vara rimligt att
            antalet ledamöter i utskotten hela tiden ändras efter valutslagen.
          </note>
          <note>
            Jag vill slutligen säga några ord om ledamöternas placering i
            kammaren. Den debatt om en förtida avveckling av kärnkraften som
            vi just hörde på var tämligen livlig, skulle man kanske kunna
            säga. Annars brukar det ofta påstås att debatterna i kammaren
            är svåröverskådliga och avslagna. Jag vill inte gå lika långt
            som den berömde vetenskapsmannen m.m., professor Parkinson, som
            ville förklara skillnaderna i samhällsutveckling mellan Frankrike
            och Storbritannien utifrån hur ledamöterna satt i parlamenten.
            De oklara gränserna mellan ledamöterna i det franska parlamentet
            var, enligt Parkinson, förklaringen till oredan och de instabila
            majoriteterna under tredje och fjärde republikens tid. I Storbritannien
            var däremot stabiliteten i underhuset större i och med anordningen
            med de två motsatta läktarna med tillhörande hejarklackar, enligt
            den gode professor Parkinson.
          </note>
          <note>
            Det han säger måste förstår tas cum grano salis -
          </note>
          <note>
            med en nypa salt. Men man kan inte helt bortse från att placeringen
            spelar en roll, i varje fall för debattstämningen, och det kan
            ju vara viktigt nog. En blick ut i världen visar oss dessutom
            att endast 7 av 54
          </note>
          <note>
            undersökta länder har valkretsindelningen som grund för placeringen
            i kammaren. Det svenska systemet är en rest från tiden före de
            moderna partierna, då ledamöterna valdes in partilösa och först
            därefter gick in i ett parti, t.ex. Moderaternas föregångare:
            Lantmannapartiet.
          </note>
          <note>
            Man kan tillägga att ett försök med partivis placering, till
            skillnad från en del andra förslag som framlagts beträffande plenisalen,
            inte skulle behöva medföra några kostsamma ombyggnader.
          </note>
          <note>
            Herr talman! För tids vinnande yrkar jag bifall endast till reservation
            1.
          </note>
          <note type="speaker">
            Anf. 50 HÅKAN HOLMBERG (fp):
          </note>
          <note>
            Herr talman! Jag skall inskränka mig till att kommentera tre
            punkter som förekommer i detta till sitt innehåll ganska blandade
            betänkande.
          </note>
          <note>
            Den första gäller utnyttjandet av de gamla kammarsalarna för
            utskottsdebatter, frågor och liknande.
          </note>
          <note>
            Det finns ett antal motioner om detta och en reservation som
            jag vill yrka bifall till. Detta är en fråga som har förekommit
            av och till. Det finns starka skäl att försöka utnyttja dessa
            salar - som, ärligt talat, är vackrare än den som vi just nu befinner
            oss i - för åtminstone några aktiviteter som hör direkt till riksdagsarbetet.
            Då skulle man slippa den känsla av ödslighet som ibland råder
            i den här salen. Jag tror också att det kan betyda något för stämningen
            i debatten, som Nils Fredrik Aurelius var inne på. Man kan då
            föra en debatt i något mera intima former i en litet annorlunda
            och mera historisk miljö än den som vi nu är i. Vi från Folkpartiets
            sida tycker att talmanskonferensens arbetsgrupp som överväger
            vissa frågor kring riksdagsarbetet bör få ta hand om den här problematiken.
          </note>
          <note>
            En helt annan fråga berörs i en reservation och i ett särskilt
            yttrande som Folkpartiet och Miljöpartiet står för. Det gäller
            partiernas representation i organ som Europarådet och OSSE. Just
            nu är tre partier i riksdagen representerade där. I den motion
            som har väckts föreslås att man skall göra om valreglerna just
            för dessa organ. Det kanske är att gå litet drastiskt till väga.
            Det innebär nämligen att man måste ändra riksdagsordningen osv.
            Men det finns ett problem som är värt att tänka på framöver. I
            det här fallet handlar det inte om representation som har något
            att göra med majoritetsförhållandena i Sveriges riksdag - i så
            fall marginellt. Detta är internationella organ där det snarast
            är av ett mycket stort värde att så många partier som möjligt,
            helst alla, kan vara med. Partier av någorlunda storlek, som Nils
            Fredrik Aurelius uttryckte det, eller partier som över huvud taget
            har kommit in i riksdagen bör åtminstone få del av information
            och i någon utsträckning kunna delta i arbetet. I dessa sammanhang
            är ju också suppleanter berättigade att delta. De kan t.ex. bli
            placerade i Europarådets utskott som ersättare och kan alltså
            delta i någon utsträckning i arbetet. Detta har alltså inget att
            göra med majoritetsförhållandena i Sveriges riksdag. Det är ganska
            ansträngt att försöka hävda det.
          </note>
          <note>
            Med en litet annorlunda attityd och en litet annorlunda politisk
            kultur skulle det vara fullt möjligt att bredda representationen
            ordentligt. Det är fråga om sex plus sex platser i Europarådet
            och åtta plus åtta platser i OSSE. Det är fullt möjligt att få
            ett betydligt större urval av partier eller, om man så vill, alla
            partier i riksdagen representerade utan att man på något sätt
            behöver göra särskilt mycket våld på den majoritetsmarkering som
            ändå kan vara befogad. De största partierna - vilka de för ögonblicket
            råkar vara - kan ändå ha en större representation.
          </note>
          <note>
            Man kan jämföra hur det är i Sverige med hur det är i en del
            andra länder, t.ex. i Danmark. Sedan länge finns det ett stort
            antal partier i den danska riksdagen.
          </note>
          <note>
            Där anstränger man sig uppenbarligen för att få med praktiskt
            taget alla i dessa församlingar. Jag kan inte nu reda ut exakt
            hur det går till.
          </note>
          <note>
            Till sist skall jag kommentera frågan om den allmänna motionstiden.
            Det har väckts ett par motioner angående detta. Man anser att
            det är en tveksam ordning att pressa samman behandlingen av precis
            allting under några få veckor en gång per år. Det finns en risk
            för att det blir dålig kvalitet i motionsarbetet.
          </note>
          <note>
            Samtidigt blir det svårt att reagera snabbt vad gäller ärenden
            som kanske motiverar motioner vid andra tider på året. Jag misstänker
            att det finns en större risk att flera ogenomarbetade motioner
            väcks under den allmänna motionstiden bara därför att det gäller
            att passa på. Man känner på sig att alla kolleger i alla andra
            partier motionerar i en viss fråga, och då måste man själv också
            göra det. Då blir det kanske litet hafsigt ibland. Jag tror att
            det är bättre att överväga en ordning som antingen innebär flera
            motionsperioder under året eller en fri motionsrätt. Detta aktualiseras
            i några motioner. I dag finns det skäl att avvakta den nya budgetprocessens
            utfall, men för framtiden kan det finnas goda skäl att överväga
            denna förändring.
          </note>
          <note type="speaker">
            Anf. 51 KENNETH KVIST (v):
          </note>
          <note>
            Herr talman! Det här betänkandet tar upp en del frågor som säkert
            kommer att diskuteras flera gånger i framtiden. Det är ett par
            saker som jag skulle vilja rikta uppmärksamheten på.
          </note>
          <note>
            I allt väsentligt står jag bakom utskottsmajoritetens bedömningar.
            Det gäller t.ex. hur utskotten i riksdagen skall vara sammansatta.
            Vi menar att det parti som kvalificerar sig för inval i riksdagen
            genom att ha uppnått 4 % i riket också på ett fullvärdigt sätt
            skall kunna delta i riksdagens arbete, så långt det är möjligt.
            Det gör att ett sådant parti bör kunna återfinnas i riksdagsutskott
            och därmed också bör kunna ta del i arbetet, åtminstone inom en
            rad ämnesområden.
          </note>
          <note>
            Vi vet vilken betydelse utskotten har i vårt system och i vår
            riksdag. Om partier utestängs från utskottsplatser därför att
            de är små gör det att de inte på ett fullvärdigt sätt kan utöva
            sitt riksdagsledamotskap i förhållande till sina väljare, även
            om de är få. Det försämrar alltså demokratin i riksdagen och kan
            också bidra till att göra kammararbetet mera splittrat då partier
            som konsekvent skulle ställas utanför utskott skulle behöva fråga
            mer, kanske lägga fram förslag direkt i kammaren osv. Detta skulle
            öka de formella procedurerna i kammaren och ta tid från sakdebatten.
          </note>
          <note>
            Det är alltså viktigt att alla partier kan finnas i utskott,
            vilket också utskottsmajoritetens skrivning ger uttryck för. På
            motsvarande sätt menar vi att samma attityd är nödvändig när det
            gäller viss internationell representation. Det gäller t.ex. OSSE
            och Europarådet, där Sverige är representerat men där de stora
            partierna lägger beslag på både ordinarie platser och suppleantplatser.
            Därigenom skapar de sig egentligen en överrepresentation, och
            andra partier utestängs från viktig information och de viktiga
            kontakter som kan förekomma.
          </note>
          <note>
            Vi har i en motion och en reservation framhållit att man borde
            ändra och se över detta. Det kan t.ex. göras genom att mindre
            partier får suppleantplatser eller genom att man har bredare delegationer
            med en sorts observatörskap för mindre partier, så att i varje
            fall alla riksdagens partier bereds möjlighet att vara med och
            ta del i vissa viktiga internationella fora. Detta vore också
            till fördel för riksdagsarbetet.
          </note>
          <note>
            Med detta vill jag yrka bifall till den reservation till betänkandet
            som har Bengt Hurtigs underskrift.
          </note>
          <note type="speaker">
            Anf. 52 PETER ERIKSSON (mp):
          </note>
          <note>
            Herr talman! Jag vet inte om talmannen är intresserad av fiske.
            Men om man en stilla sommardag får lust att ge sig ut på sjön
            och dra upp några abborrar, omakar sig ut i visthusboden eller
            ladugården för att ta fram ett metspö och sedan ger sig i väg
            - då går man inte och letar reda på en Finlandsfärja för att komma
            ut till abborrgrundet. Man ger sig snarare ut och sätter sig i
            roddbåten och ror ut några meter.
          </note>
          <note>
            Jag tycker att det är precis detta vi gör i riksdagen.
          </note>
          <note>
            Vi tar en Finlandsfärja när vi skall föra en debatt i stället
            för att ha ett lagom stort forum. Nu t.ex., när vi är en handfull
            ledamöter som debatterar och två tre lyssnare som sitter på läktaren,
            behöver vi inte den här enorma salen. Den här enorma salen gör
            också att debatterna blir sämre än vad de skulle kunna vara.
          </note>
          <note>
            Ett förslag som vi i Miljöpartiet har framfört är att använda
            de lokaler som faktiskt finns: första- eller andrakammarsalen.
            De är trevliga och ger en litet bättre stämning. Det fanns häromåret
            ett förslag om att bygga om plenisalen, men det skulle bli väldigt
            dyrt. Ett enklare och billigare förslag är att vi använder de
            gamla första- och andrakammarsalarna i stället.
          </note>
          <note>
            Jag tycker att vi åtminstone kunde satsa på att försöka prova
            en sådan lösning och ta t.ex. interpellationer och frågestunder
            där i stället.
          </note>
          <note>
            En annan fråga som bl.a. Miljöpartiet har motionerat om, och
            som konstitutionsutskottet har behandlat mer välvilligt, är fasta
            tider för votering. Det är i dag väldigt svårt att praktiskt fungera
            som riksdagsledamot när man skall ordna möten, träffa människor
            här, på stan eller på andra ställen och samtidigt aldrig riktigt
            veta om man måste springa i väg från mötet därför att det skall
            bli en votering. Därför har enskilda miljöpartister föreslagit
            att vi skall ha en fast tid för voteringar. Det vore en ganska
            enkel och rimlig lösning, som jag ser det. Inte heller skulle
            det minska sambandet mellan beslut och debatt i någon väsentlig
            utsträckning. Redan i dag samlar vi ju ihop voteringarna till
            ett par gånger varje dag.
          </note>
          <note>
            Det här stöder utskottet, om än med vissa begränsade reservationer.
            Det tycker jag är bra, och jag förväntar mig därför att vi ganska
            snart får ett förslag från talmanskonferensen om en förändring
            med fasta tider för votering.
          </note>
          <note>
            En annan fråga som tas upp i betänkandet är förändring av motionstiden,
            en ordning som innebär att vi i stället för att under en begränsad
            tid om ett par veckor dra igenom årets alla motioner sprider ut
            det, antingen på flera fasta perioder eller på en allmän motionstid
            året runt såsom vi har i kommunerna.
          </note>
          <note>
            Någon typ av förändring vore väldigt bra. Här vågar kanske utskottet
            inte gå lika långt som i frågan om fasta tider för votering, men
            man säger ändå att det här är något som vi måste titta närmare
            på när vi har fått bättre erfarenheter från den nya budgetprövningen.
            Det kan man väl inte tolka på annat sätt än att det skall bli
            en sådan utvärdering nästa vinter. Då kan det också komma förslag
            till en förändring också på det här området, även om vi inte i
            dag kan säga säkert vilka förslagen blir.
          </note>
          <note>
            En liten fråga som nu har varit uppe i flera år är bråket om
            riksdagens kontoplan, eller vad man skall säga, där framför allt
            Moderaterna ihärdigt hävdar att de internationella militära fredsfrämjande
            insatserna skall ligga på utrikesutskottets område i stället för
            försvarsutskottets. Det är litet svårt att inse, om man lyssnar
            på Moderaternas argumentation, varför det här är en sådan viktig
            fråga. Jag kan inte tolka det på annat sätt än att man möjligen
            vill att resurserna på sikt skall tas från biståndsverksamheten
            i stället och att man är rädd att de internationella fredsfrämjande
            åtgärderna tas från försvarsanslagen. I så fall tycker jag att
            det är en ganska skamlig inställning: att man skall skära ned
            på biståndet för att Sverige skall kunna vara med i internationella
            solidariska fredsfrämjande insatser. Det vore bra om Moderaterna
            tydligt kunde klarlägga att det inte är så man tänker. Om det
            inte är så man tänker kvarstår frågan: Vad är egentligen grunden?
            Är det här bara en liten revirstrid som
          </note>
          <note>
            Moderaterna tycker det är roligt att föra vidare i kammaren,
            eller vad handlar det om?
          </note>
          <note type="speaker">
            Anf. 53 NILS FREDRIK AURELIUS (m)
          </note>
          <note>
            replik:
          </note>
          <note>
            Herr talman! Nej, det är inte någon obetydlig revirstrid, som
            Peter Eriksson försökte få det till. Argumentet för att försvaret
            skall ha hand om försvarsuppgifterna och att de därför skall ligga
            på utgiftsområde 6 är att det är det som är lämpligt. Försvarets
            uppgift är nämligen att försvara Sverige inom
          </note>
          <note>
            Sveriges gränser. Bedömningar av vad som är lämpligt, hur man
            använder medel osv. hänger naturligt samman inom utgiftsområde
            6. Däremot måste man naturligtvis se litet annorlunda på internationella
            insatser med vapen, som ju är ett slags hjälpinsatser och som
            inte omedelbart har att göra med den utbildning etc. som försvaret
            förväntas syssla med här i
          </note>
          <note>
            Sverige.
          </note>
          <note>
            Det är alltså av rena sakskäl som vi vill ha en tydligare uppdelning.
            Man kan föra samma resonemang om de internationella hjälpinsatserna.
            Man får ett större helhetsgrepp och en bättre översikt över saker
            som hör ihop när det gäller utgiftsområdena.
          </note>
          <note type="speaker">
            Anf. 54 PETER ERIKSSON (mp) replik:
          </note>
          <note>
            Herr talman! Jag fick tyvärr inget riktigt klarläggande från
            Nils Fredrik Aurelius. Har överflyttningen egentligen att göra
            med att man inte vill ta pengarna från försvaret utan i stället
            från andra viktiga internationella ändamål, som bistånd eller
            annat på utrikesutskottets område? Var detta den grundläggande
            orsaken?
          </note>
          <note type="speaker">
            Anf. 55 NILS FREDRIK AURELIUS (m)
          </note>
          <note>
            replik:
          </note>
          <note>
            Herr talman! Avvägningen av vilka resurser som skall föras till
            försvaret av Sverige görs i vanlig ordning i budgetsammanhang.
            Om insatser som inte direkt har med försvaret att göra förs till
            försvarets område inom den ram som det handlar om, kan man inte
            helt bortse från att detta kan få konsekvenser som inte är så
            positiva ekonomiskt och som inte heller riktigt är förutsedda.
            Man kan ha olika åsikter om hur mycket pengar försvaret skall
            ha och hur mycket pengar som skall gå till internationellt bistånd,
            men jag kan inte förstå att någon vill försvara en ordning som
            krånglar till det, så att det inte tydligt framgår vart pengarna
            går.
          </note>
          <note type="speaker">
            Anf. 56 PETER ERIKSSON (mp) replik:
          </note>
          <note>
            Herr talman! Jag tycker att det ganska tydligt framgår att det
            egentligen handlar om att man vill lägga mer pengar till det militära
            försvaret och mindre till bistånd. Det var väl också det som jag
            innerst inne anade.
          </note>
          <note type="speaker">
            Anf. 57 AXEL ANDERSSON (s):
          </note>
          <note>
            Herr talman! Kära kolleger! Er innovationsförmåga när det gäller
            förnyelse av riksdagens arbetsformer är imponerande. I en rad
            motioner i riksdagen föreslås många förändringar, från friläggande
            av de plenifria riksdagsveckorna från allt riksdagsarbete, så
            att de blir "riksdagsfria", till förändring av ledamöternas placering
            i kammaren.
          </note>
          <note>
            Konstitutionsutskottet förnekar sig inte heller den här gången.
            Det har inte låtit sig bevekas utan avstyrker samtliga motioner.
            Några har behandlats litet mildare än andra, vilket tidigare talare
            har berört.
          </note>
          <note>
            Närmast bifall kommer de motioner där det föreslås att de plenifria
            veckorna skall hållas fria från utskottssammanträden. KU understryker
            vikten av att planeringen av kammarens och utskottens arbete utgår
            från detta.
          </note>
          <note>
            En annan motion som inte helt försvann genom ett svart hål i
            utskottet gäller fasta voteringstider i kammaren. KU förutsätter
            att frågan tas upp och behandlas i talmanskonferensen.
          </note>
          <note>
            Låt mig, herr talman, litet kort beröra de fem reservationer
            som har fogats vid betänkandet. Den första kommer från moderaterna
            och har redan debatterats av Nils Fredrik Aurelius och Peter Eriksson.
          </note>
          <note>
            Den handlar om att anslaget i statsbudgeten för fredsfrämjande
            insatser skall flyttas från utgiftsområde 6
          </note>
          <note>
            till utgiftsområde 7, alltså från Totalförsvar till Internationellt
            bistånd.
          </note>
          <note>
            Utskottsmajoriteten vidhåller det beslut om indelning av budgeten
            i utgiftsområden som riksdagen fattade så sent som förra året.
            Från socialdemokratiskt håll delar vi den invändning som redan
            har riktats mot denna reservation. Vi ställer oss inte bakom att
            utgifter för fredsbefrämjande insatser, varhelst de sker i världen
            med Sverige som deltagare, skall tas från biståndet. Indirekt
            har detta också med försvaret av vårt land att göra. En fredligare
            värld blir fredligare också för Sverige, och resurserna för detta
            ändamål finns på rätt ställe under Försvarsdepartementets domvärjo.
          </note>
          <note>
            Jag yrkar avslag på reservation nr 1.
          </note>
          <note>
            I reservation nr 2, som också avgivits av moderaterna, föreslås
            att antalet utskottsledamöter skall fastställas till 15. Detta
            betyder att riksdagsordningens nuvarande föreskrift om lägst 15
            ledamöter skulle ändras till 15 ledamöter. Det bärande motivet
            för reservanterna är att antalet suppleanter annars inte räcker
            till. Utskottsmajoriteten menar dock att det avgörande motivet
            för en utökning skulle vara demokratimotivet, dvs. att så långt
            det sig göra låter även små partier i riksdagen skall kunna delta
            i beredningen av ärendena på samma förutsättningar som gäller
            för partier med fler representanter.
          </note>
          <note>
            Vi har i dag i praktiken en ordning i riksdagen med 17 ordinarie
            ledamöter i utskotten. För mig framstår det som om antalet ledamöter
            räcker till ofantligt väl i riksdagen. Det finns i dag utskott
            med ända upp till 25 suppleanter. Antalet varierar mellan
          </note>
          <note>
            17 och 25. Vi tycker att det är viktigt att alla partier, små
            som stora, deltar hela vägen ut i beredningen av de ärenden som
            vi skall fatta beslut om, och därför avstyrker vi reservation
            nr 2.
          </note>
          <note>
            I reservation nr 3, från Vänsterpartiet, framhålls att reglerna
            för val av representanter till de internationella parlamentariska
            församlingarna OSSE och Europarådet bör ändras så, att samtliga
            riksdagspartier får möjlighet till insyn och delaktighet.
          </note>
          <note>
            Vi har i utskottet konstaterat att inget land har möjlighet att
            utöka sin representation i dessa internationella organ. Vår representation
            uppgår till 6 respektive 8 ledamöter. Samtliga riksdagspartier
            vill att
          </note>
          <note>
            Vänsterpartiet skall få möjlighet till insyn och delaktighet,
            och det skulle kunna tyckas vara logiskt att åtminstone vi på
            socialdemokratiskt håll här skulle ha samma uppfattning som när
            det gäller riksdagens utskott. Som tidigare sagts är det här dock
            en väsentlig skillnad, nämligen att Sveriges representation förutsätts
            företräda Sveriges intressen. Från den synpunkten är det inte
            lika viktigt med partirepresentation. Svenska företrädare uppträder
            enhetligt i dessa församlingar.
          </note>
          <note>
            Utskottsmajoriteten har inte funnit att det är vare sig lämpligt
            eller rimligt att här göra undantag från det regelverk som styr
            valen i riksdagen utan vidhåller den bestående ordningen och föreslår
            avslag på reservation 3.
          </note>
          <note>
            Nästa reservation kommer från moderaterna, och
          </note>
          <note>
            Nils Fredrik Aurelius har vältaligt pläderat för en förändring
            av ledamöternas placering i kammaren.
          </note>
          <note>
            Exempel togs från England - om det var hämtat från underhuset
            vill jag låta vara osagt. Jag har emellertid besökt underhuset,
            och det är en mycket livlig plats.
          </note>
          <note>
            Den ende som inte hördes när jag var där var den som hade ordet.
            Alla andra hördes mycket väl. En synskadad ledamot hade ledhund
            med sig, och hunden tyckte att det blev så livat att den började
            överrösta samtliga.
          </note>
          <note>
            Huruvida det skulle vara möjligt att genomföra något motsvarande
            i Sveriges riksdag är en intressant fråga. Dock har vi ett hinder
            för detta, och det är våra värderade talmän. Så snart vi framför
            en opinionsyttring som inte faller in under regelverket återkallas
            vi omedelbart till ordningen. Det är möjligt att vi kan få en
            livligare kammare, men det finns snäva begränsningar. Jag tror
            att hur än vi gör, får vi samma städade uppträdande här.
          </note>
          <note>
            Jag tror att vi direkt kan härleda utskottets beslut i denna
            fråga till en opinion bland kammarens ledamöter. Det har inte
            heller denna gång från något annat parti framförts åsikter till
            förmån för ändring av den länsvisa indelningen av våra bänkplatser.
            Jag föreslår avslag på reservation nr 4.
          </note>
          <note>
            Till sist, herr talman, också några ord om reservation nr 5 om
            att de gamla kammarsalarna skulle kunna användas för plenimöten.
          </note>
          <note>
            Enligt min och utskottsmajoritetens uppfattning är det fel sätt
            att angripa problemet med ödsligheten i kammaren. Det vore att
            ge efter för den situation som är i dag. Skulle vi följa det rådet
            går det lika bra att säga att vi kan ha utskottsdebatter i ett
            ledamotsrum.
          </note>
          <note>
            Det skulle möjligen räcka till, eller i vart fall ett litet partirådsrum
            eller liknande.
          </note>
          <note>
            Det är inte lokalerna det är fel på, utan det är fel på oss riksdagsledamöter,
            eller rättare sagt den ordning vi lever i. Vi har en mängd arbetsuppgifter
            parallellt med kammardebatterna. Det är där skon klämmer och inte
            när det gäller vilka lokaler vi använder. Jag yrkar avslag på
            reservation nr 5.
          </note>
          <note>
            Anf. 58 NILS-FREDRIK AURELIUS (m)
          </note>
          <note>
            replik:
          </note>
          <note>
            Herr talman! Vi har redan talat litet om utgiftsområdena. Jag
            vill ställa en direkt fråga till Axel Andersson. Håller Axel Andersson
            med om att de uppgifter som försvaret har, t.ex. den svenska trupp
            som finns i
          </note>
          <note>
            Bosnien, inte direkt har att göra med försvaret av
          </note>
          <note>
            Sverige? Det finns naturligtvis ett visst samband som både jag
            och Axel Andersson har hört talas om med viss träning. Det finns
            något samband mellan alla fredsbevarande insatser och vårt eget
            försvar. Men ändå är det inte detta som är försvarets riktiga
            kärnuppgift. Sedan kan man naturligtvis ha olika åsikter om hur
            stora anslagen till försvaret kan vara. Det bör diskuteras i vanlig
            ordning i samband med budget.
          </note>
          <note>
            Det har vi haft anledning att göra här.
          </note>
          <note>
            Så till ett något annorlunda ämne, helt abrupt. Det gäller ledamöternas
            placering i plenisalen. Mitt lilla exempel utgick från professor
            Parkinson. Det är kanske bäst att påpeka att han förutom att vara
            professor också är humorist. Möjligen framgick det, och det uppfattades
            också av Axel Andersson. Jag tror inte att vi skall eftersträva
            ett engelskt system. Det är nog varken möjligt eller riktigt önskvärt
            med den typen av debatter som man har i underhuset, även om de
            kan vara nog så fascinerande. De skulle dessutom kräva en ombyggnad
            av denna sal. Som Parkinson argumenterar är det just att det är
            två läktare mot varandra, som leder tankarna till public-school-matcherna
            i rugby, som gör att det blir den här stämningen.
          </note>
          <note>
            Där bör vi nog hålla på vår nationella tradition.
          </note>
          <note>
            Men jag tycker inte att vi skall vara så konservativa, i den
            litet inskränkta meningen, att vi inte kan överväga ett litet
            försök, utan måste hålla fast vid det sätt att placera ledamöter
            som infördes vid ståndsriksdagens avskaffande och tvåkammarriksdagens
            införande.
          </note>
          <note type="speaker">
            Anf. 59 AXEL ANDERSSON (s) replik:
          </note>
          <note>
            Herr talman! Först till frågan om försvaret. Vi kommer inte överens,
            Nils-Fredrik Aurelius. Det är nog bara att erkänna. Jag tycker,
            som jag sade i mitt anförande, att det är rimligare när man skall
            välja utgiftskonto för den internationella uppgiften att det ligger
            försvarsanlaget och inte på biståndet.
          </note>
          <note>
            När det sedan gäller hur vi sitter i kammaren, om vi sitter i
            kammaren, är det intressant att notera att det konservativa partiet
            i Sverige, Moderaterna, är minst konservativt när det gäller att
            göra omflyttningar i detta rum. Övriga ledamöter uttrycker ingen
            åstundan att byta på något sätt, flytta ihop sig eller så. Det
            finns ett visst värde i, som inte skall underskattas, att riksdagsledamöter
            från olika partier sitter i närheten av varandra. Man upptäcker
            rätt snart att fienden inte är så farlig som man tror, t.ex. Möjligheterna
            att resonera om politiska frågor på ett mer avspänt sätt föreligger
            också.
          </note>
          <note>
            Jag instämmer helt med vad jag tror att Nils-
          </note>
          <note>
            Fredrik Aurelius sade, eftersom jag hörde litet dåligt.
          </note>
          <note>
            Jag tycker också att det är på tiden att vi får litet mer humor
            och självkritik i denna kammare. Det skulle riksdagen må bra av
            och också riksdagens anseende.
          </note>
          <note>
            Jag tror t.o.m. att vi själva skulle må bättre av det.
          </note>
          <note type="speaker">
            Anf. 60 NILS-FREDRIK AURELIUS (s) replik:
          </note>
          <note>
            Herr talman! Axel Andersson säger här att vi har olika åsikter
            om utgiftsområdena. Det är uppenbart.
          </note>
          <note>
            Men jag uppfattade inte något argument för den åsikt som Axel
            Andersson har. Kanske den sista repliken kan användas till att
            formulera ett sådant.
          </note>
          <note>
            När det sedan gäller konservatism står Moderaterna också för
            förnyelse. Jag tänkte att vi skulle kunna börja använda ett gammalt
            fint slagord som nu har blivit ledigt: Tradition och förnyelse.
            I praktiska frågor tycker jag att det kan vara dags att pröva
            litet förnyelse här i plenisalen.
          </note>
          <note type="speaker">
            Anf. 61 AXEL ANDERSSON (s) replik:
          </note>
          <note>
            Herr talman! Mitt och utskottsmajoritetens argument när det gäller
            var pengarna skall tas till de fredsfrämjande insatser där Sverige
            ställer upp är att det är rimligare och mer logiskt att försvarskontot
            tar dessa utgifter. Det är en militär styrka som sänds i väg för
            att hjälpa till att skapa fred och lugn i något oroligt hörn av
            världen. Vi vill inte ställa upp på - det vill jag än en gång
            understryka - att en redan naggad biståndsbudget skall bekosta
            fredsbevarande uppgifter.
          </note>
          <note type="speaker">
            Anf. 62 KENNETH KVIST (v) replik:
          </note>
          <note>
            Herr talman! Jag kan hålla med mycket av det
          </note>
          <note>
            Axel Andersson säger. Debatternas intensitet och det intresse
            de väcker beror snarare på oss ledamöter än på själva rummet.
            Jag har hört många av kammarens ledamöter komma med de förträffligaste
            argument i både det ena och det andra rummet. Det har kanske inte
            varit rummet utan huvudet som har varit det viktiga i sammanhanget.
          </note>
          <note>
            När det gäller reservation 3 säger Axel Andersson några litet
            märkliga saker. Han motiverar avstyrkande med att det skall vara
            stora partier för att i dessa församlingar företräda svenska intressen.
            Vad betyder det? Är det bara Socialdemokraterna och Moderaterna,
            och i någon församling Centern, som kan företräda svenska intressen?
            Det är egentligen ett ganska häpnadsväckande och nästan litet
            oförskämt uttalande.
          </note>
          <note>
            Dessutom är det viktigt att man uppträder enhetligt, säger Axel
            Andersson. Menar Axel Andersson att det är lättare att uppträda
            enhetligt med Moderaterna?
          </note>
          <note>
            Det säger i så fall något om rörelseriktningen på den ideologiska
            utvecklingen inom Socialdemokraterna.
          </note>
          <note>
            Det är egentligen litet grand av skenargument. Jag hävdar att
            det föreslagna vore ett värde för parlamentet som sådant, och
            för riksdagen som sådan. Som
          </note>
          <note>
            Håkan Holmberg visade finns det andra parlament där det finns
            många partier och där de stora partierna intar en betydligt mer
            generös attityd än vad som är fallet i Sverige.
          </note>
          <note type="speaker">
            Anf. 63 AXEL ANDERSSON (s) replik:
          </note>
          <note>
            Herr talman! Kenneth Kvist är en mästare i att konstruera situationer.
            Jag tar detta som ett bidrag till humor i debatterna. Det kan
            inte ha undgått Kenneth
          </note>
          <note>
            Kvist att vi har val i landet Sverige vart fjärde år.
          </note>
          <note>
            Sedan beror det på väljarnas välvilja huruvida Vänsterpartiet,
            Socialdemokraterna eller Moderaterna får si eller så många röster,
            vilka sedan ger si eller så många mandat i denna kammare.
          </note>
          <note>
            Vi samarbetar lätt med alla partier som blir representerade i
            internationella organ när vi gemensamt företräder Sveriges intressen.
            Här finner inte jag någon skillnad mellan Vänsterpartiet eller
            Moderaterna.
          </note>
          <note>
            Jag har i vart fall hittills inte haft någon anledning att kasta
            någon skugga över det parti Kenneth Kvist företräder, men jag
            skall kanske inte vara alltför självsäker i den frågan.
          </note>
          <note>
            Enighet i uppträdande är inte bara vanligt utan nödvändigt om
            Sveriges röst - när vi nu inte har fler -
          </note>
          <note>
            i internationella organisationer skall bli hörd och respekterad.
            I de fall vi uppträder splittrat, och det finns ju tyvärr sådana
            fall, bryr man sig mycket litet om vad Sverige säger.
          </note>
          <note type="speaker">
            Anf. 64 KENNETH KVIST (v) replik:
          </note>
          <note>
            Herr talman! Jag frånkänner ju inte större partier rätten att
            ha fler representanter, eftersom valresultaten slår igenom på
            så sätt. Men det vore av värde om vi kunde hitta lösningar där
            alla partier kan vara med och få information, kontakter, osv.
            i dessa viktiga organ.
          </note>
          <note>
            Det är klart att det är viktigt att vi uppträder enhetligt i
            de allra flesta fall, där vi tror att det är möjligt och där vi
            ser att det finns övergripande, gemensamma nationella intressen.
            Detta är en självklarhet, även om det naturligtvis aldrig kan
            vara fråga om enhetlighet till döds i varje sak i varje församling.
          </note>
          <note>
            Det gäller väl att återkomma i frågan. Jag skulle kunna tänka
            mig att det går att hitta konstruktiva öppningar, även om vi nu
            inte har så många repliker att vi gör det just här. Men vidare
            diskussioner med
          </note>
          <note>
            Axel Andersson kommer säkert att leda fram till något konstruktivt
            - det är jag övertygad om.
          </note>
          <note type="speaker">
            Anf. 65 AXEL ANDERSSON (s) replik:
          </note>
          <note>
            Herr talman! Jag har samma uppfattning.
          </note>
          <note type="speaker">
            Anf. 66 PETER ERIKSSON (mp) replik:
          </note>
          <note>
            Herr talman! Det var en liten sak på slutet i Axel
          </note>
          <note>
            Anderssons anförande som fick mig att reagera. Det var när han
            började tala om kammaren och kom in på diskussionen om vi möjligtvis
            skulle kunna ha en del av riksdagsdebatterna på annan plats, t.ex.
            i första eller andra kammaren. Axel Andersson menade att det är
            ledamöternas eller planeringens fel att vi inte sitter mer här
            i kammaren.
          </note>
          <note>
            Jag gjorde ett litet försök att räkna ut vad det skulle innebära
            om vi satt 349 ledamöter bara under den här inte så enormt viktiga
            debatten som vi för just nu. Om jag räknade rätt skulle det innebära
            att vi lade ned 44 arbetsdagar, drygt två månaders arbete, om
            vi hade alla riksdagsledamöter sittande här nu. Är det verkligen
            ett önskemål att vi skulle utnyttja vår gemensamma och samlade
            tid som riksdagsledamöter på det sättet?
          </note>
          <note>
            Jag tycker att det vore ett oerhört slöseri. Det är mer naturligt
            och vettigt att vi för debatterna med en något mindre skara, som
            dock är engagerad och intresserad, medan andra ledamöter hellre
            kan göra nytta på annat håll än att sitta här och halvsova eller
            lyssna på andras riksdagsdebatter. Håller inte Axel
          </note>
          <note>
            Andersson med om det?
          </note>
          <note type="speaker">
            Anf. 67 AXEL ANDERSSON (s) replik:
          </note>
          <note>
            Herr talman! Jag kan hålla med så långt att det teoretiska exemplet
            med 349 närvarande är intressant.
          </note>
          <note>
            Men det är bara hypotetiskt. Jag har varit här i kammaren längst
            av alla, i alla fall mer än 20 år, och jag har aldrig upplevt
            en fulltalig församling. Vi är ju som folk är mest och blir sjuka
            ibland.
          </note>
          <note>
            Men det är inte det saken gäller. En anständig närvaro under
            kammardebatterna är rimlig. Jag har aldrig förespråkat en hundraprocentig
            uppslutning men tycker att det oftast är väl så ödsligt i kammaren.
            Jag försöker efter min förmåga att medverka i talmännens ansträngningar
            genom att vara här vid de tidpunkter under en plenumdag som jag
            har tillfälle till, mellan andra övningar. Det tycker jag är rimligt.
          </note>
          <note>
            Men det finns en praktisk sida av sakfrågan också.
          </note>
          <note>
            Det låter ju tilltalande att använda gamla första- och andrakammarsalarna,
            men där saknar vi voteringsutrustning. Den personal vi har måste
            flytta mellan olika ställen, och det är inte heller alldeles betydelselöst
            för dem. Det skulle bli en ganska brydsam situation. De tekniska
            förutsättningarna finns alltså inte, och majoriten, åtminstone
            i KU, tycker inte att det är angeläget att kosta på anläggningar
            i de gamla första- och andrakamrarna för den sakens skull, och
            föreslår att kammaren ställer upp på det.
          </note>
          <note type="speaker">
            Anf. 68 PETER ERIKSSON (mp) replik:
          </note>
          <note>
            Herr talman! Axel Andersson visar ett slags tankegång som är
            förhärskande bland många människor, såväl här som bland talmännen
            och bland folk utanför riksdagen. Den går ut på att det vore eftersträvansvärt
            och ett rimligt att kräva att riksdagsledamöterna skall sitta
            i bänkarna och lyssna på alla debatter som pågår.
          </note>
          <note>
            Det finns uppenbarligen sådana funderingar bland många människor,
            och jag tycker att Axel Andersson ger uttryck för dem.
          </note>
          <note>
            Det är egentligen inte en särskilt klok inställning.
          </note>
          <note>
            Det vore en fördel om vi i stället försökte ge uttryck för en
            mer genomtänkt hållning, där vi gav riksdagsledamöter möjligheter
            att göra ett bra jobb och inte sitta och häcka i sina stolar och
            vänta på att debatterna skall ta slut.
          </note>
          <note type="speaker">
            Anf. 69 AXEL ANDERSSON (s) replik:
          </note>
          <note>
            Herr talman! Jag tycker att det är rimligt att vi riksdagsledamöter
            besöker och deltar i kammarens debatter i den utsträckning som
            är möjligt. Litet självkritik bör både Peter Eriksson och jag
            själv ägna oss åt ibland. Det är alldeles för ödsligt här vid
            många tillfällen.
          </note>
          <note>
            Man kan tycka att debatter är mer eller mindre viktiga, och visst
            är det så. Men det är alltid angelägna frågor för någon eller
            några. Den fråga vi diskuterar i dag är en fråga för oss själva,
            men oftast handlar det om frågor som berör grupper av människor.
            Även om det inte är mitt utskotts ärende lär jag mig en hel del
            vid de tillfällen då jag kan lyssna. Detta bör sägas i ärlighetens
            namn.
          </note>
          <note type="speaker">
            Anf. 70 HÅKAN HOLMBERG (fp) replik:
          </note>
          <note>
            Herr talman! Alla som har ordnat möten vet att det brukar ligga
            en poäng i att ha en lokal som inte är så jättestor. Om det kommer
            ett fåtal deltagare känns det betydligt bättre än om man hade
            hyrt en våldsamt stor lokal. Då ger samma antal närvarande ett
            intryck av att mötet var tämligen misslyckat.
          </note>
          <note>
            Om vi nu skulle lyckas fördubbla eller kanske rentav tredubbla
            det ofta ganska magra deltagandet av personer som åhör debatterna,
            skulle det naturligvis ge en helt annan effekt och skapa en annan
            och bättre stämning om man förde debatterna i någon av de gamla
            kammarsalarna, än om man insisterade på att fortsätta här. Det
            finns alltså argument för ett byte.
          </note>
          <note>
            Kenneth Kvist var inne på att det enda argument som Axel Andersson
            hade i sak när det gäller
          </note>
          <note>
            OSSE- och Europarådsdelegater, var att de förväntas uppträda
            enhetligt. Detta är inte sant. Det förväntas inte alls av dem.
            De som har varit med försöker göra det när det är angeläget, men
            man gör det inte genomgående. Poängen är att dessa församlingar
            inte är underlag för någon regeringsbildning i Sverige, och det
            ser inte vidare snyggt ut med den ganska kraftiga överrepresentation
            som förekommer av de för ögonblicket största partierna. Inte heller
            Centerpartiet skulle ha den representation man har för ögonblicket
            har, om det inte vore för välviljan hos Socialdemokraternas sida.
          </note>
          <note>
            Detta antyder var problemet ligger, dvs. att representationen
            blir föremål för politisk hästhandel eller liknande. I stället
            för att ge uttryck åt den lätt insedda och allmänt accepterade
            tanken att partier som sitter i riksdagen har någorlunda likartade
            och rimliga möjligheter att delta i den typen av internationellt
            arbete.
          </note>
          <note type="speaker">
            Anf. 71 AXEL ANDERSSON (s) replik:
          </note>
          <note>
            Herr talman! Jag hoppas att Håkan Holmberg förlåter om jag fattar
            mig mycket kort i dessa sista repliker. Jag har inte ändrat uppfattning
            från de tidigare replikskriftena, men låt mig säga att ett användande
            av första- och andrakammarsalarna inte för mig är en åtgärd som
            är riktad mot det egentliga problemet. Det är ett accepterande
            av sakernas nuvarande tillstånd.
          </note>
          <note>
            Jag tycker att vi riksdagsledamöter tillsammans skall få frågan
            att svänga i positiv riktning. Nog sagt om detta.
          </note>
          <note>
            Nu skall jag tala något om de internationella organisationer
            där vi är representerade. Håkan Holmberg nämnde de överenskommelser
            som kan finnas mellan olika partier. Det är riktigt att det görs
            sådana.
          </note>
          <note>
            Men jag vidhåller ändå det viktiga i den svenska linjen i de
            stora och viktiga frågor som skall avgöras. Då tycker jag med
            förlov sagt att det spelar mindre roll om alla partier är företrädda,
            eller vilka som företräder Sverige. Det är den svenska uppfattningen
            och åsikten som skall framföras.
          </note>
          <note>
            Jag skall säga några ord till Håkan Holmberg som litet tröst
            på vägen. Folkpartiet har förmodligen förutsättningar att öka
            i nästa val - i vart fall förbereder partiet sig med en ny partiledare
            och nya möjligheter.
          </note>
          <note>
            Möjligheter finns för alla partier i denna riksdag. Jag ser alltså
            med intresse fram emot mandatfördelningen i OSSE och Europeiska
            rådet efter nästa svenska val.
          </note>
          <note type="speaker">
            Anf. 72 HÅKAN HOLMBERG (fp):
          </note>
          <note>
            Fru talman! Axel Andersson kan lita på att Folkpartiet kommer
            att öka i nästa val. Men det är inte det vi debatterar här, utan
            den principiella hållning till representationen i Europarådet
            och OSSE han formulerar. Om han på fullt allvar menar allt han
            säger skulle han se till att Socialdemokraterna utnyttjar de möjligheter
            som kan tänkas finnas att också utesluta
          </note>
          <note>
            Moderata samlingspartiet, som kanske inte företräder den enhetliga
            svenska linje som regeringen naturligtvis är högsta uttolkare
            för.
          </note>
          <note>
            Jag tycker att det finns ett enda principiellt rimligt förhållningssätt
            till detta - det som efter vad jag förstår intas i Danmark och
            många andra länder. Det innebär att man anstränger sig så långt
            det över huvud taget går för att få in alla partier, åtminstone
            på suppleantplatser, i den här typen av organ som ändå inte spelar
            någon roll för regeringsbildningen i Sverige.
          </note>
          <note type="speaker">
            Anf. 73 AXEL ANDERSSON (s):
          </note>
          <note>
            Herr talman! I viktiga frågor - och det är dem jag har pratat
            om - är det för Sverige liksom för andra länder viktigt att uppträda
            enhälligt för att få något inflytande på vad som avhandlas. I
            mindre viktiga frågor kan det naturligtvis råda delade meningar.
            Men det är inte dessa frågor jag har pratat om, utan de frågor
            som är viktiga och som motiverar att Sverige är medlem i dessa
            organisationer.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            BoU5 Hyresgästinflytande vid ombyggnad m.m.
          </note>
          <note>
            Mom. 1 (avslag på propositionen eller på delar av den)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            84 för res. 1
          </note>
          <note>
            21 för res. 2
          </note>
          <note>
            200 avstod
          </note>
          <note>
            44 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            200 för utskottet
          </note>
          <note>
            85 för res. 1
          </note>
          <note>
            20 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 23 c, 19 v, 16 mp
          </note>
          <note>
            För res. 1: 74 m, 1 fp, 10 kd
          </note>
          <note>
            Avstod: 20 fp
          </note>
          <note>
            Frånvarande: 19 s, 6 m, 4 c, 5 fp, 3 v, 2 mp, 5 kd
          </note>
          <note>
            Mom. 7 (regler om förhandlingsersättning)
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 9 (v)
          </note>
          <note>
            Votering:
          </note>
          <note>
            274 för utskottet
          </note>
          <note>
            19 för res. 9
          </note>
          <note>
            12 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 8 (m, c, fp, kd)
          </note>
          <note>
            Kammaren godkände utskottets motivering med acklamation.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 69 m, 22 c, 18 fp, 16 mp, 9 kd
          </note>
          <note>
            För res. 9: 19 v
          </note>
          <note>
            Avstod: 2 s, 5 m, 1 c, 3 fp, 1 kd
          </note>
          <note>
            Frånvarande: 19 s, 6 m, 4 c, 5 fp, 3 v, 2 mp, 5 kd
          </note>
          <note>
            Mom. 9 (ett nytt system för hyresgästinflytande)
          </note>
          <note>
            1. utskottet
          </note>
          <note>
            2. res. 11 (m, kd)
          </note>
          <note>
            Votering:
          </note>
          <note>
            217 för utskottet
          </note>
          <note>
            85 för res. 11
          </note>
          <note>
            3 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 22 c, 18 fp, 19 v, 16 mp
          </note>
          <note>
            För res. 11: 74 m, 1 c, 10 kd
          </note>
          <note>
            Avstod: 3 fp
          </note>
          <note>
            Frånvarande: 19 s, 6 m, 4 c, 5 fp, 3 v, 2 mp, 5 kd
          </note>
          <note>
            Mom. 10 (beaktande av hyresgästintresset m.m. i samband med ombyggnad)
          </note>
          <note>
            1. utskottet
          </note>
          <note>
            2. res. 12 (m, c, kd)
          </note>
          <note>
            3. res. 13 (fp, v, mp)
          </note>
          <note>
            Förberedande votering:
          </note>
          <note>
            103 för res. 12
          </note>
          <note>
            56 för res. 13
          </note>
          <note>
            145 avstod
          </note>
          <note>
            45 frånvarande
          </note>
          <note>
            Kammaren biträdde res. 12.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU11 Justitieombudsmännens ämbetsberättelse vid riksmötet 1996/97
          </note>
          <note>
            Kammaren biföll utskottets hemställan.
          </note>
          <note>
            KU13 Riksdagens arbetsformer m.m.
          </note>
          <note>
            Mom. 7 (utgiftsområden m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            230 för utskottet
          </note>
          <note>
            74 för res. 1
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 23 c, 21 fp, 19 v, 16 mp, 9 kd
          </note>
          <note>
            För res. 1: 74 m
          </note>
          <note>
            Frånvarande: 19 s, 6 m, 4 c, 5 fp, 3 v, 2 mp, 6 kd
          </note>
          <note>
            Mom. 10 (partirepresentation i olika organ)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            270 för utskottet
          </note>
          <note>
            19 för res. 3
          </note>
          <note>
            16 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 74 m, 23 c, 21 fp, 10 kd
          </note>
          <note>
            För res. 3: 19 v
          </note>
          <note>
            Avstod: 16 mp
          </note>
          <note>
            Frånvarande: 19 s, 6 m, 4 c, 5 fp, 3 v, 2 mp, 5 kd
          </note>
          <note>
            Mom. 12 (debatter om utskottsbetänkanden i de gamla kammarsalarna)
          </note>
          <note>
            1. utskottet
          </note>
          <note>
            2. res. 5 (fp, mp)
          </note>
          <note>
            Votering:
          </note>
          <note>
            264 för utskottet
          </note>
          <note>
            37 för res. 5
          </note>
          <note>
            2 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 71 m, 23 c, 19 v, 10 kd
          </note>
          <note>
            För res. 5: 21 fp, 16 mp
          </note>
          <note>
            Avstod: 1 s, 1 m
          </note>
          <note>
            Frånvarande: 19 s, 8 m, 4 c, 5 fp, 3 v, 2 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av förste vice talmannen medgav kammaren att lagutskottets
            betänkanden LU7, LU8, LU9,
          </note>
          <note>
            LU10 och LU11 fick avgöras i ett sammanhang efter avslutad debatt.
          </note>
          <note>
            9 § Skadeståndsansvar vid dammhaveri
          </note>
          <note>
            Föredrogs
          </note>
          <note>
            Lagutskottets betänkande 1996/97:LU7
          </note>
          <note>
            Skadeståndsansvar vid dammhaveri (prop.
          </note>
          <note>
            1996/97:46)
          </note>
          <note type="speaker">
            Anf. 74 ROLF DAHLBERG (m):
          </note>
          <note>
            Herr talman! Kammaren skall nu diskutera skadeståndsansvar vid
            dammhaveri. Frågan har föranletts av proposition 1996/97:46, som
            regeringen har avlämnat. Man föreslår där att den som är skyldig
            att underhålla en damm för vattenreglering skall ha ett strikt
            ansvar för de skador som kan uppkomma om det blir ett dammhaveri.
          </note>
          <note>
            Det här förslaget har inte föranlett några motionsyrkanden i
            sig. Det kan bero på att förslaget i stort sammanfaller med de
            allmänna skadeersättande regler som vi för närvarande har. Förslaget
            i sig är alltså inte på något vis revolutionerande.
          </note>
          <note>
            Regeringen pekar dock på att det kan finnas vissa fördelar med
            att föra in en sådan här bestämmelse i vattenlagen. Bl.a. kan
            det ge en möjlighet att snabbare klara av ersättningsärenden.
            De som skall få skadestånd kan på så sätt få det snabbare. Är
            det så, är det naturligtvis enbart positivt.
          </note>
          <note>
            I Sverige har vi ca 6 000 olika dammar runt om i landet. Av dem
            är 140 stycken stora dammar, som är mer än 10-15 m höga. Det betyder
            att stora grupper människor bor och verkar inom områden som är
            potentiella riskområden. Då är det naturligtvis oerhört viktigt
            att de har en trygghet. Skulle något hända med en sådan här damm
            måste de kunna få ersättning för de skador som i så fall kan uppkomma.
          </note>
          <note>
            Den här frågan har Tom Heyman tagit upp i en motion, där han
            pekar på att det i dag inte finns ett fullgott skydd för alla
            som eventuellt kan råka illa ut vid dammhaveri. Detta beror på
            att möjligheterna för dem som är ansvariga för dammen att försäkra
            sig är begränsade. De stora kraftbolagen har i dag försäkringar
            som täcker upp till 2 miljarder norska kronor.
          </note>
          <note>
            Vid riktigt stora dammhaverier får man räkna med att ersättningsanspråken
            kommer att vara betydligt större än försäkringsbeloppet. Det kan
            betyda att man går miste om ersättning eller att man får för låg
            ersättning när skadan skall regleras. Detta är naturligtvis inte
            tillfredsställande.
          </note>
          <note>
            Vi anser att regeringen borde ha tagit upp den här frågan i propositionen.
            Det har regeringen inte gjort. I
          </note>
          <note>
            stället har man hänvisat till att det på något sätt skall lösa
            sig frivillighetsvägen. Vi tror att det är absolut nödvändigt
            att regeringen ytterligare en gång funderar på hur man skall trygga
            möjligheterna för alla att få ut full ersättning om olyckan är
            framme och ett stort dammhaveri skulle inträffa. Det är innebörden
            i reservation nr 1, som jag yrkar bifall till.
          </note>
          <note>
            Olle Lindström har i en motion tagit upp en fråga som i och för
            sig också är viktig. Han tycker att skador som uppkommer i andra
            fall än vid direkta haverier borde föras in under begreppet strikt
            ansvar. Han har hemställt att riksdagen skall besluta om detta
            rakt upp och ned. I utskottet har vi konstaterat att vi inte har
            underlag att göra den bedömningen på det yrkandet. Vi förutsätter
            att regeringen, när man läser motionen och betänkandet, ser över
            de möjligheter som finns att förbättra för de fall som Olle Lindström
            tar upp i sin motion. Med det har vi moderater låtit oss nöja
            vid det här tillfället.
          </note>
          <note type="speaker">
            Anf. 75 YVONNE RUWAIDA (mp):
          </note>
          <note>
            Herr talman! En grund för Miljöpartiets energipolitik är alla
            energislag skall stå för sina egna kostnader. Principen att förorenaren
            skall betala sina egna miljökostnader är en princip som slagits
            fast både nationellt och internationellt. I miljökostnader ingår
            också riskkostnader, dvs. att ifall en verksamhet innebär en risk
            skall man också stå för försäkringen för den risken. En stor dammolycka
            i Sverige har beräknats kunna medföra skador i storleksordningen
            10
          </note>
          <note>
            miljarder kronor, och det är väldigt mycket pengar, plus skador
            för de personer som drabbas.
          </note>
          <note>
            Regeringens proposition är föranledd av en skrivelse från Sveriges
            försäkringsförbund 1995, där man påpekar det oklara rättsläget
            vad gäller ansvaret vid dammhaverier och beträffande ersättningsfrågorna.
            I
          </note>
          <note>
            propositionen har man på ett tillfredsställande sätt faktiskt
            klarat ut rättsläget vad gäller ansvaret för ett dammhaveri. Däremot
            har man inte tittat på lösningar vad gäller försäkringsfrågorna.
            Utskottsmajoriteten säger i betänkandet att dagens försäkringsåtgärder
            är otillräckliga. Men man anser att parterna kommer att kunna
            lösa detta.
          </note>
          <note>
            Vi tycker att det är väldigt olyckligt att man inte har löst
            ersättningsfrågorna samtidigt som man har löst frågan om ansvaret.
            Frågan om ersättning för dem som drabbas vid ett haveri är fortfarande
            oklar i dag.
          </note>
          <note>
            Vi kan tänka oss ett krav på obligatorisk ansvarsförsäkring upp
            till vissa belopp, eventuellt i kombination med ett system för
            riskdelning mellan vattenkraftsföretagen.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 76 LENNART THÖRNLUND (s):
          </note>
          <note>
            Fru talman! I det lagutskottets betänkande som vi nu skall behandla
            föreslås en ändring i vattenlagen.
          </note>
          <note>
            Denna ändring innebär att en dammägare som är skyldig att underhålla
            sin anläggning för vattenreglering blir strikt ansvarig för skador
            som kan komma att inträffa vid ett eventuellt dammhaveri.
          </note>
          <note>
            Förändringen kommer att beröra flera regleringsdammar men även
            övriga dammar som finns kring olika sågverk, kvarnar och gruvor.
            Storleken på dessa varierar. Den största är Suorvadammen, och
            det uppskattas att finns ett par tusen mindre dammar i landet.
          </note>
          <note>
            Ett brott på en sådan här damm kan innebära skador på skog, byggnader,
            förutom eventuella personskador, beroende på hur stora vattenmängder
            som då okontrollerat skulle komma ut.
          </note>
          <note>
            Vattenlagen från 1983 reglerar hur säkerheten på dessa dammar
            skall upprätthållas på ett tillfredsställande sätt. Historiskt
            sett har vi varit skonade från större dammhaverier, men det har
            varit vissa incidenter vid vissa tillfällen. Senast skedde ett
            haveri 1985
          </note>
          <note>
            på en större damm, men inga större skador uppstod.
          </note>
          <note>
            Det har under året höjts röster om vem som bär det yttersta ansvaret
            vid en eventuell katastrof som vi nu talar om. Några särskilda
            bestämmelser som reglerar detta finns inte. Skall man i dag få
            ut ersättning måste den enskilde skogsägaren eller villaägaren
            som drabbats gå till domstol och där enligt skadeståndslagens
            regler påvisa att dammägaren har varit vårdslös eller att det
            finns uppsåt. Men det är heller ingen garanti att domstolen kan
            komma fram till att detta kan påvisas. Därför kan man med fog
            säga att rättsläget för tillfället är i högsta grad osäkert.
          </note>
          <note>
            Fru talman! Det är av den anledningen som regeringen har lagt
            fram denna proposition och som Lagrådet genom detta lagändringsförslag
            vill tydliggöra i detta betänkande. Ändringen kommer att innebära
            att det införs en bestämmelse i vattenlagen att den som äger en
            damm har ett strikt ansvar för skador som kan uppkomma vid ett
            dammhaveri. Undantag skall gälla vid krigshandlingar eller liknande.
            Med denna ändring får vi ett tydligt svar på ansvarsfrågan. Som
            det är i dag kan det vara svårt för en dammägare och även ett
            försäkringsbolag att bedöma hur stora ansvarsriskerna kan komma
            att bli och vilka eventuella åtgärder man kan vidta för att eliminera
            de risker som kan uppkomma. Med denna ändring blir det helt klart
            vem som bär ansvaret.
          </note>
          <note>
            Man bör dock betona, för att få balans i diskussionen, att riskerna
            egentligen är ytterst små för att det skall hända något. De svenska
            dammarna anses ha en väldigt stor säkerhet. Däremot tror jag att
            det är en allmän uppfattning att den som driver den här typen
            av verksamhet bör ha det yttersta ansvaret, göra ett riskbedömande
            och eventuellt kalkylera vad det kostnadsmässigt kan innebära.
          </note>
          <note>
            Under utskottets behandling har det diskuterats andra tillfällen,
            som också nämndes av föregående talare, då skador kan uppkomma.
            Där skulle jag vilja kommentera Olle Lindströms motion från Moderaterna
            som vi i utskottet diskuterat under ärendets handläggning. Olle
            Lindström vill gå ännu längre genom att vidga begreppet ansvarsfrågan
            och vill att det skall omfatta tillfällen då man tappar ur mer
            vatten än vad som är normalt och skador uppstår. Denna typ av
            skador kan vara nog så besvärliga för den enskilde.
          </note>
          <note>
            Det förslag som nu ligger på riksdagens bord handlar enbart om
            dammar och brott som uppstår på dessa.
          </note>
          <note>
            Händelser av detta slag har tagits upp i en utredning om dammsäkerhet
            vid höga flöden. Det finns ett antal förslag till åtgärder som
            man anser skall kunna eliminera uppkomsten av skador. Bl.a. föreslås
            att länsstyrelserna i berörda län kan ålägga kraftverksägarna
            att tappa ut mer vatten vid vissa tillfällen för undvika risken
            att behöva göra stora urtappningar.
          </note>
          <note>
            Sådana här skador anser många är onödiga. Ett förslag kan eventuellt
            komma till kammaren så småningom av regeringen. Utskottet har
            i sin skrivning utgått från att man i den fortsatta beredningen
            av utredningen tar sig an de förslag som finns, överväger dem
            och återkommer med eventuella klargöranden på området.
          </note>
          <note>
            Så till reservationerna. Den första reservationen är från Moderaterna,
            Rolf Dahlberg m.fl. som tycker att det inte är viktigt att fastställa
            ansvarsfrågan just nu utan vill börja från den andra sidan och
            slå fast en försäkringslösning. Motivet är att det inte har någon
            betydelse att i dag slå fast att ett strikt ansvar skall gälla.
            Man vill titta på en försäkringslösning först.
          </note>
          <note>
            Men som det ser ut i dag kan det också vara svårt för en dammägare
            att gå till försäkringsbolagen och få en försäkring som går upp
            till hyggliga nivåer, eftersom man inte haft rättsläget klart.
          </note>
          <note>
            Utskottet menar, precis som regeringen, att man bör avvakta och
            se vilka ställningstaganden beslutet kommer att medföra. Sedan
            får man eventuellt återkomma om det behövs kompletteringar.
          </note>
          <note>
            Reservation 2 är från Yvonne Ruwaida. Hon har också nämnt försäkringsfrågan
            och tycker att den bör utredas. Samtidigt anser Yvonne Ruwaida
            att principen att varje energislag skall bära sina egna kostnader
            skall gälla. Med det här förslaget fastställs nu att man får ta
            ansvar för de kostnader som uppstår vid dammhaverier, så det är
            ett steg i rätt riktning.
          </note>
          <note>
            Fru talman! Till sist vill jag yrka bifall till hemställan i
            betänkandet och avslag på reservationerna.
          </note>
          <note type="speaker">
            Anf. 77 ROLF DAHLBERG (m) replik:
          </note>
          <note>
            Fru talman! Lennart Thörnlund har nog missuppfattat vår inställning
            när det gäller mom. 1 i hemställan. Vi står bakom förslaget till
            lag om ändring i vattenlagen. Vad vi begär i mom. 2 är ett tillkännagivande
            från riksdagen till regeringen om att försäkringsfrågorna måste
            lösas så att enskilda medborgare kan känna trygghet om ett dammhaveri
            inträffar. Det skall då finnas pengar som kan betalas ut som ersättning
            för de skador som uppstår för den enskilde.
          </note>
          <note>
            Vi har större ambitioner än vad Lennart Thörnlund och socialdemokraterna
            har i det här fallet. Man kan också vända på det och säga: Lennart
            Thörnlund har större tilltro till att regeringen utan reaktion
            från riksdagen löser dessa frågor. Den tilltron har inte vi, och
            det är därför som vi vill att riksdagen skall göra ett tillkännagivande.
          </note>
          <note type="speaker">
            Anf. 78 LENNART THÖRNLUND (s) replik:
          </note>
          <note>
            Fru talman! Jag tror också att detta går att lösa. I
          </note>
          <note>
            och med att ansvaret nu förs över kommer det nog fram olika förslag
            till lösningar. Så småningom får man se om det behövs en komplettering.
            I grunden har vi samma inställning, nämligen att vi vill skydda
            enskilda markägare och villaägare vid ett eventuellt dammhaveri.
            Vi talar ju här om saker som jag hoppas inte inträffar.
          </note>
          <note type="speaker">
            Anf. 79 OLLE LINDSTRÖM (m):
          </note>
          <note>
            Fru talman! Det är bra att man nu lagfäster det strikta ansvaret
            för skador till följd av dammhaveri.
          </note>
          <note>
            I min motion 1996/97:L8 har jag tagit upp frågan om en breddning
            av ansvaret. Det finns tillfällen då det blir stora skador trots
            att det inte rör sig om ett dammhaveri. Det är när man undviker
            ett sådant haveri genom att t.ex. öppna dammluckorna för fullt.
            Då kan det också uppstå stora skador.
          </note>
          <note>
            Jag bor vid Luleälven. Även vid andra älvar i
          </note>
          <note>
            Norrland har denna typ av skador förekommit. I slutet av 80-talet
            och 1993 var man tvungen att släppa på så mycket vatten att stora
            skador uppstod på fritidshus och villor för året-runt-boende.
          </note>
          <note>
            Kraftverksbolagen vill ha så hög nivå i dammarna som möjligt
            under somrarna när det går åt litet el.
          </note>
          <note>
            Man sparar för vintertiden. Om dammarna är nästan fyllda och
            det kommer onormalt mycket regn samtidigt som det ligger is kvar
            i fjällen finns det risk för stora skador. 1993 blev det oerhört
            stora skador. Man var t.o.m. tvungen att inta en katastrofberedskap
            med evakueringsplaner och sådant. Det fanns husägare som inte
            kunde bo kvar i sina hus. Skadorna gick inte heller att reglera
            eftersom försäkringsbolagen sade att skadorna var onormalt stora.
            För en villaägare tog det nästan tre år innan skadan hade klarerats
            mellan försäkringsbolaget och dammägaren. Dammägaren bör därför
            åläggas ett ansvar även när det gäller sådana typer av haverier
            eller vid stora utsläpp av vatten för att undvika katastrofer.
          </note>
          <note>
            Man borde alltså ha gått längre. Utskottet har skrivit att man
            har sett på problemen och att man möjligen skall återkomma, eftersom
            propositionen kanske inte medger en utökning av ansvaret. Jag
            för min del emotser att man i framtiden bedömer det hela utifrån
            undvikandet av ett stort haveri, men då måste också ansvarsfrågan
            vara löst.
          </note>
          <note>
            Det blir nu något bättre när man lagfäster ansvaret vid ett dammhaveri,
            men det är tyvärr inte tillräckligt för den trygghet som de i
            som bor i älvdalarna borde kunna få känna. Jag får den här gången
            nöja mig med det som har sagts från utskottet, men jag avser att
            återkomma.
          </note>
          <note type="speaker">
            Anf. 80 YVONNE RUWAIDA (mp):
          </note>
          <note>
            Fru talman! Jag begärde replik för sent, men jag har en kommentar
            till Lennart Thörnlund och socialdemokraterna.
          </note>
          <note>
            Jag är medveten om att risken för ett dammhaveri är liten i dag.
            Vi har ett gott skydd i Sverige. Men det finns ju en risk. Det
            skall nu införas ett strikt ansvar för dammägaren. Däremot är
            inte försäkringsfrågan löst.
          </note>
          <note>
            En olycka kan vara av den storleken att det blir fråga om en
            naturkatastrof. Det kan bli aktuellt vid en större damm. Det kan
            då bli svårt att hitta en lösning om man inte har ett fullgott
            skydd för dem som drabbas. Detta är orimligt. Man borde ha en
            lösning som liknar den som har skisserats när det gäller atomansvarighetslagen,
            vilken vi kommer att behandla under nästa ärende. Denna lösning
            ålägger dammägarna ett stort ansvar, men den ger också ett verkligt
            skydd för de som drabbas.
          </note>
          <note type="speaker">
            Anf. 81 LENNART THÖRNLUND (s):
          </note>
          <note>
            Fru talman! I och med att detta ansvar införs har nu dammägarna
            möjlighet att gå till sina försäkringsbolag och försöka att få
            en lösning till stånd. Sedan får vi kanske återkomma med en komplettering.
            Men vi har samma mål Yvonne Ruwaida och jag, att de som eventuellt
            drabbas får ersättning. Men jag hoppas att vi blir förskonade
            från dammhaverier.
          </note>
          <note>
            Jag tror inte att man kan göra en jämförelse med atomansvarighetslagen,
            men det får vi väl återkomma till.
          </note>
          <note type="speaker">
            Anf. 82 YVONNE RUWAIDA (mp):
          </note>
          <note>
            Fru talman! Då vill jag bara fråga: Hur länge skall vi vänta?
          </note>
          <note type="speaker">
            Anf. 83 LENNART THÖRNLUND (s):
          </note>
          <note>
            Fru talman! Jag hoppas att det inte blir så länge.
          </note>
          <note>
            Vi får återkomma. För dagen kan jag inte lämna något besked.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            10 § Familjerättsliga frågor
          </note>
          <note>
            Föredrogs
          </note>
          <note>
            Lagutskottets betänkande 1996/97:LU8
          </note>
          <note>
            Familjerättsliga frågor
          </note>
          <note type="speaker">
            Anf. 84 MARIETTA DE POURBAIX-LUNDIN (m):
          </note>
          <note>
            Fru talman! Betänkande LU8 behandlar ett antal motioner från
            allmänna motionstiden 1996, som berör familjerättens område.
          </note>
          <note>
            Jag kommer här bara att beröra vad som har tagits upp i motionerna
            L404, som är en kommittémotion från moderaterna, och en enskild
            motion, L417, från
          </note>
          <note>
            Annika Jonsell, också moderat. I båda motionerna föreslås att
            arvsrätten för kusiner återinförs.
          </note>
          <note>
            Först en liten bakgrund. Enligt äldre svensk rätt hade kusiner
            arvsrätt. Denna arvsrätt upphörde år
          </note>
          <note>
            1929 i samband med att lagen om Allmänna arvsfonden infördes.
            Ett skäl till denna lagändring var att den dittills gällande arvsrätten
            för kusiner innebar risk för en uppsplittring av jordbruksfastigheter
            och andra produktionsenheter på många små enheter, något som ansågs
            inge allvarliga betänkligheter från nationalekonomisk synpunkt.
            Det är uppenbart att det nämnda argumentet mot arvsrätt för kusiner,
            vilket kan ha haft fog för sig då, inte längre är relevant.
          </note>
          <note>
            Familjen är den mest grundläggande gemenskapen. Att återinföra
            arvsrätten för kusiner kan bidra till att stärka släktbanden.
          </note>
          <note>
            Nuvarande arvsrätt efter en ogift innebär att det i första hand
            är den avlidnes bröstarvingar, dvs. barn och barnbarn, som ärver.
            Finns inga bröstarvingar, går arvet till den avlidnes föräldrar
            och deras avkomlingar, alltså syskon och syskonbarn. I sista hand
            går arvet till den avlidnes far- och morföräldrar och deras barn,
            dvs. farbröder, fastrar, morbröder och mostrar.
          </note>
          <note>
            När det gäller en gift person som avlider är det naturligtvis
            den efterlevande maken eller makan som är arvsberättigad.
          </note>
          <note>
            I januari 1988 gjordes ändringar i ärvdabalken, som innebär att
            den efterlevande maken har rätt till arv framför makars gemensamma
            bröstarvingar. Om det inte finns några sådana nära släktingar,
            som jag just har beskrivit, tillfaller arvet Allmänna arvsfonden
            och kan användas för ändamål som kan ha varit helt främmande för
            den avlidne. Visst kan kusiner t.ex.
          </note>
          <note>
            ansöka hos Allmänna arvsfonden om avstående, dvs.
          </note>
          <note>
            att arvet skall gå till kusinerna i stället.
          </note>
          <note>
            Ungefär 60-80 ansökningar inkommer varje år till
          </note>
          <note>
            Kammarkollegiet, som har hand om Allmänna arvsfonden och beslutar
            om avstående om värdet inte överstiger 2 miljoner kronor. I övriga
            fall beslutar regeringen. Jag har försökt att kontrollera detta,
            och det framgår att det inte är självklart att kusiners ansökningar
            om avstående bifalls. 1994/95 gick ca 157
          </note>
          <note>
            miljoner kronor till Allmänna arvsfonden. Bara 9
          </note>
          <note>
            miljoner kronor gick till dem som ansökte om avstående, dvs.
            att pengarna inte tillföll Allmänna arvsfonden.
          </note>
          <note>
            Fru talman! Frågan man kan ställa sig är naturligtvis om medborgarna
            känner till att de kan ansöka om pengar, dvs. att Allmänna arvsfonden
            avstår från pengar. Av antalet ansökningar att döma verkar det
            faktiskt inte som om medborgarna känner till detta.
          </note>
          <note>
            Det normala för oss moderater är att släkten, dvs.
          </note>
          <note>
            även kusiner, självfallet skall ärva när ingen annan släkting
            finns kvar, och inte den allmänna arvsfonden.
          </note>
          <note>
            Det normala kan enligt oss moderater inte vara att man som kusin
            skall besöka ansöka om att få ärva en släkting. Så är ju fallet
            i dag.
          </note>
          <note>
            Det pågår just nu en översyn av ärvdabalken. Vi tycker att det
            vore lämpligt att även ett återinförande av kusiners arvsrätt
            togs upp i detta sammanhang.
          </note>
          <note>
            Fru talman! Med hänvisning till det anförda yrkar jag bifall
            till reservation 3. I övrigt yrkar jag bifall till utskottets
            hemställan.
          </note>
          <note type="speaker">
            Anf. 85 KERSTIN HEINEMANN (fp):
          </note>
          <note>
            Fru talman! I motion L422, yrkande 4, anförs att vissa svenska
            ambassader utomlands har befogenhet att förrätta borgerliga vigslar.
            Ännu har dock ingen ambassad getts rätten att förrätta partnerskapsregistrering.
          </note>
          <note>
            Verksamheterna vid ambassaderna styrs av Sveriges internationella
            åtaganden, bl.a. Wienkonventionen som säger att ett land är skyldigt
            att fråga efter värdländernas godkännande av den verksamhet som
            bedrivs på landets ambassader. För att besluta om att en ambassad
            skall ha rätten att förrätta partnerskapsregistrering måste alltså
            Sverige inhämta värdlandets godkännande. Åtminstone har Japan
            redan givit positivt besked om partnerskapsregistrering på den
            svenska ambassaden i landet. Men utskottsmajoriteten har avslagit
            motionsyrkandet med motiveringen att det inte finns något behov
            av partnerskapsregistrering på ambassader utomlands.
          </note>
          <note>
            Även om antalet homosexuella i befolkningen är mycket mindre
            än antalet heterosexuella och efterfrågan därmed är mindre borde
            detta argument inte vara att hinder för svenska utlandsmyndigheter
            att erbjuda alla svenskar samma service, oavsett personernas sexuella
            läggning. Därför anser vi att regeringen bör ge denna rätt åt
            alla de svenska ambassader som i dag har rätt att förrätta vigslar
            och vars värdländer godkänner detta.
          </note>
          <note>
            Fru talman! Med detta vill jag yrka bifall till reservation nr
            2.
          </note>
          <note type="speaker">
            Anf. 86 YVONNE RUWAIDA (mp):
          </note>
          <note>
            Fru talman! Grunden för demokrati och ett humanistiskt samhälle
            är respekten för människors lika värde och rättigheter. I vårt
            samhälle i dag är det väldigt viktigt att vi värnar om både tolerans
            och människors lika rättigheter. Detta gäller olika grupper.
          </note>
          <note>
            Jag kan ge ett exempel från plenidebatten i dag, där riksdagens
            arbetsformer diskuteras. Man tog upp det faktum att det är de
            större partierna som mest representeras i internationella sammanhang.
            Detta är en brist på respekt för människors lika rättigheter och
            en brist på tolerans. Vi kan i många sammanhang se att denna tolerans
            inte fullt ut fungerar som den borde göra.
          </note>
          <note>
            En av de grupper som i dag drabbas av brist på respekt för deras
            lika rättigheter och brist på tolerans är de homosexuella. Vi
            kan tyvärr även i dag se inslag av prorasistiska och pronazistiska
            grupper som börjar angripa denna grupp och öppet uttalar sitt
            förakt för den. Därför är det ännu viktigare att från statens
            sida visa att man har lika stora rättigheter, oavsett om man är
            heterosexuell eller homosexuell.
          </note>
          <note>
            I dag är det många länder som seriöst diskuterar partnerskapslagstiftning
            i en eller annan form, bl.a.
          </note>
          <note>
            Nederländerna, Finland, Tjeckien och Spanien. Trenden, att man
            i olika länder diskuterar äktenskapliga eller partnerskapsliknande
            lösningar, är väldigt positiv.
          </note>
          <note>
            Den nordiska modellen står mot alternativet att integrera homosexuella
            relationer i äktenskapslagstiftningen. Dessa trender finns nämligen
            i vissa länder. T.ex. är detta huvudlinjen i Nederländerna. I
          </note>
          <note>
            Hawaii har en domstol nyligen förklarat att homosexuella inte
            kan utestängas från äktenskap.
          </note>
          <note>
            Allt detta innebär att det blir viktigare för de personer som
            ingått partnerskap i olika former att veta vilka länder som erkänner
            partnerskapet. Detta är en fråga som måste lösas med en konvention.
          </note>
          <note>
            Det anknytningsvillkor som finns i partnerskapslagen, dvs. att
            minst den ena parten måste vara svensk medborgare och ha hemvist
            här i landet, är orimligt och saknar allt berättigande. Det finns
            ett antal exempel på homosexuella par som har förvägrats rätten
            till partnerskap på grund av denna regel.
          </note>
          <note>
            Ett exempel är Göran och Jean Claude, svensk respektive belgisk
            medborgare, bosatta i Belgien, som tillbringar somrarna i Sverige.
            De planerar att bosätta sig här permanent om några år. De ville
            ingå partnerskap redan hösten 1996, men kunde det inte i och med
            att Göran inte ansågs ha sin hemvist här i Sverige.
          </note>
          <note>
            Det finns också exempel på människor som även i dag förgäves
            har försökt att registrera partnerskap på ambassad. Mest uppmärksammat
            blev det par som nekades partnerskap på ambassaden i Paris sommaren
          </note>
          <note>
            1996, men det finns också andra fall där folk fått skrinlägga
            sina planer på vigsel; i Marocko, i Helsingfors och på andra ställen.
          </note>
          <note>
            De homosexuella är i dag en mindre grupp än de heterosexuella.
            De är i minoritet. I och med att de är i minoritet, finns det
            naturligtvis också färre fall som dyker upp. Men det är ingen
            anledning att de skall diskrimineras. I dag är det dessutom fullt
            möjligt att vissa ambassaders värdländer säger ja. Japan är ett
            land som har givit ett positivt förhandsbesked om att man där
            på ambassaden skulle kunna förrätta partnerskap. Ändå har man
            i Sverige inte utnyttjat möjligheten att förordna en partnerskapsförrättare
            i Tokyo.
          </note>
          <note>
            Jag yrkar bifall till både reservation 1 och reservation 2. Jag
            vill avsluta med att säga att det är av oerhörd vikt att vi, speciellt
            från statens sida, visar att vi är ett samhälle som respekterar
            alla människors lika värde och rättigheter och att vi är toleranta.
          </note>
          <note type="speaker">
            Anf. 87 ANDERS YGEMAN (s):
          </note>
          <note>
            Fru talman! Vi diskuterar nu lagutskottets betänkande 1996/97:8.
            Betänkandet berör sex motioner.
          </note>
          <note>
            Det berör översyn av sambolagstiftningen, regler för registrering
            av partnerskap, bestämmelser för utseende av god man, rätten till
            laglott, återinförande av arvsrätt för kusiner och byte av efternamn.
            Jag tänker fokusera på de frågor där vi har haft skiljande meningar
            i utskottet, dvs. där det finns reservationer. Det gäller alltså
            regler för registrering av partnerskap och återinförande av arvsrätten
            för kusiner.
          </note>
          <note>
            Arvsrätten för kusiner avskaffades 1928. Utskottet har inte sett
            att det har rests några allmänna krav på införande av denna arvsrätt.
            Vi ser inte att det är speciellt tidsenligt att återinföra något
            som avskaffades så tidigt som 1928. Redan då, i sitt utskottsbetänkande,
            konstaterade utskottet att det finns människor som inte ens känner
            till hur många kusiner de har - än mindre deras namn - och att
            det faktiskt verkar rätt absurt att dessa då skulle ha lagfäst
            arvsrätt genom laglott.
          </note>
          <note>
            För dem som haft ett väldigt nära förhållande till sina kusiner
            finns möjligheten att testamentera bort arvet till kusinerna.
            Det finns också, som talare tidigare har nämnt, möjlighet för
            Allmänna arvsfonden att avstå arv till kusinerna då det bedöms
            som viktigt. Vi anser att dessa möjligheter svarar väl mot de
            eventuella behov som finns.
          </note>
          <note>
            När det gäller partnerskapskonventionen, menar vi att vi i dag
            har ett lämpligt anknytningsvillkor, dvs. att endast en av de
            två personer som skall ingå partnerskap behöver vara bosatt eller
            medborgare i Sverige. Vi tycker inte att det finns något skäl
            att påbörja ett kommissionsarbete när det berör ett väldigt litet
            antal personer. Om behovet verkligen föreligger, får detta i stället
            lösas genom det ordinarie nordiska familjerättsliga samarbetet.
          </note>
          <note>
            När det gäller registrering utomlands och registrering på ambassader,
            har regeringen i dag möjlighet att bemyndiga sådant. Utskottet
            menar dock att detta bör bygga på ett konstaterat behov. Vi konstaterar
            att svenska medborgare bosatta i Norge och Danmark i dag har rätt
            att enligt svensk lag registrera partnerskapet.
          </note>
          <note>
            Jag vill med detta yrka bifall till betänkandet i dess helhet
            och yrka avslag på samtliga reservationer.
          </note>
          <note type="speaker">
            Anf. 88 MARIETTA DE POURBAIX-LUNDIN (m) replik:
          </note>
          <note>
            Fru talman! Jag har en fråga till Anders Ygeman.
          </note>
          <note>
            Han tycker tydligen att det är normalt, begriplig och förståeligt
            att staten tar pengar från den enskilde och kan använda dessa
            till ändamål som den som har avlidit absolut inte hade tyckt var
            bra, som kanske direkt strider mot vad den enskilde kan ha tyckt
            när han eller hon var i livet. Är det faktiskt ett normaltillstånd
            att staten skall göra det? Jag är i och för sig inte förvånad
            att Anders Ygeman som socialdemokrat har den inställningen.
          </note>
          <note>
            Visst kan man testamentera pengar. Men man skall tänka på att
            det faktiskt händer en hel del olyckor. En hel familj kan utplånas,
            och därmed alla de som skulle ärva enligt nu gällande regler.
            Om man inte har skrivit testamente, finns då ingen som kan ärva
            utom kusiner. Varför skall man då behöva gå och ansöka hos Kammarkollegiet,
            alltså staten, att få pengar som tillhör ens egen släkt? För mig
            är det helt obegripligt - inte i och för sig att Anders Ygeman
            har den inställningen, men för mig som medborgare i detta land
            är det obegripligt.
          </note>
          <note type="speaker">
            Anf. 89 ANDERS YGEMAN (s) replik:
          </note>
          <note>
            Fru talman! För det första tror jag inte att de ideella syften
            som arvsfonden har, stöd till barn, gamla och funktionshindrade,
            är speciellt frånstötande för majoriteten av dem som skall lämna
            ifrån sig sitt arv. För det andra är inte Moderata samlingspartiet
            såvitt jag förstår motståndare till Allmänna arvsfonden. Frågan
            är egentligen var gränsen skall gå, vid vilken släktskapsgräns
            pengar skall gå till Allmänna arvsfonden.
          </note>
          <note>
            Den frågan kan Marietta de Pourbaix-Lundin lika gärna besvara
            själv.
          </note>
          <note type="speaker">
            Anf. 90 MARIETTA DE POURBAIX-LUNDIN (m) replik:
          </note>
          <note>
            Fru talman! Tiderna har förändrats sedan 1928.
          </note>
          <note>
            Jag tycker inte att någon av oss kan bortse från att arv faktiskt
            har en viss privatekonomisk betydelse i dag.
          </note>
          <note>
            Vi vet alla hur mycket skatter vi betalar och hur mycket pålagor
            vi får. Det blev vi påminda om i debatten i morse om kärnkraftsavvecklingen
            och om vad de enskilda hushållen kommer att få utstå. Tiderna
            har förändrats. Man skulle kunna utöka så att även kusiner får
            ärva. Jag är medveten om att man kanske stoppar där, och att pengar
            ändå kommer att tillfalla
          </note>
          <note>
            Allmänna arvsfonden.
          </note>
          <note>
            Läser man igenom vad pengarna går till är det klart att det kan
            vara behjärtansvärda ändamål, men det finns också en hel del som
            enskilda människor säkert aldrig, om de själva hade fått bestämma,
            skulle skänka pengar till, men som Allmänna arvsfonden använder
            pengar till. Jag har gått igenom och tittat på det.
          </note>
          <note type="speaker">
            Anf. 91 ANDERS YGEMAN (s) replik:
          </note>
          <note>
            Fru talman! Jag tror att både det socialdemokratiska partiet
            och, t.o.m., Marietta de Pourbaix-Lundins parti för en sådan politik
            att vi i Sverige inte behöver vara beroende av arv för att klara
            vår ekonomiska försörjning. Trots det svåra läge er regering försatte
          </note>
          <note>
            Sverige i, börjar vi nu komma i en sådan situation att det ser
            ljusare och ljusare ut. Jag tror inte att någon i
          </note>
          <note>
            Sverige skall behöva vara beroende av arv för att klara sin ekonomiska
            situation.
          </note>
          <note type="speaker">
            Anf. 92 KERSTIN HEINEMANN (fp) replik:
          </note>
          <note>
            Fru talman! Jag har en fråga till Anders Ygeman.
          </note>
          <note>
            Det gäller det här med registrering av partnerskap utomlands.
            Utskottet konstaterar, liksom Anders
          </note>
          <note>
            Ygeman, att det skall vara fråga om ett konstaterat behov. Jag
            skulle bara vilja fråga: Hur mäter man detta behov? Rör det sig
            om tio, femtio eller hundra förfrågningar? När kan man tänka sig
            att regeringen tycker att det börjar bli dags att ta tag i frågan?
          </note>
          <note type="speaker">
            Anf. 93 ANDERS YGEMAN (s) replik:
          </note>
          <note>
            Fru talman! Den frågan skall väl egentligen ställas till regeringen.
            Vad vi har konstaterat är att det i dag inte finns ett sådant
            behov att vi vill ge regeringen detta till känna.
          </note>
          <note type="speaker">
            Anf. 94 KERSTIN HEINEMANN (fp) replik:
          </note>
          <note>
            Fru talman! Då får jag väl ställa frågan så här:
          </note>
          <note>
            Vad är det för antal ni socialdemokrater i utskottet grundar
            uppfattningen att det inte finns ett uttalat behov på?
          </note>
          <note type="speaker">
            Anf. 95 YVONNE RUWAIDA (mp) replik:
          </note>
          <note>
            Fru talman! Jag vill fortsätta med behovsfrågan.
          </note>
          <note>
            Vad anser socialdemokraterna vara ett verkligt behov? Jag anser
            att en människa är ett verkligt behov och att den lagstiftning
            som nu finns diskriminerar just en grupp som är en minoritet.
            Att en minoritet skall ha lika många människor som exempelvis
            vill förrätta äktenskap är oskäligt. Sådana krav kan man inte
            ställa på en grupp som är i minoritet. Man måste inse att en minoritet
            kommer att generera färre människor som har det här behovet. Skall
            den här gruppen diskrimineras för att den är i minoritet? Dessutom
            är en människa ett verkligt behov.
          </note>
          <note type="speaker">
            Anf. 96 ANDERS YGEMAN (s) replik:
          </note>
          <note>
            Fru talman! Jag håller egentligen med om det.
          </note>
          <note>
            Problemet är att det inte finns något behov. Jag tycker inte
            att det är diskriminering att två homosexuella inte kan få ingå
            registrerat partnerskap på ambassaden i
          </note>
          <note>
            Oslo. Jag tycker inte heller att det är fel att två heterosexuella
            inte kan gifta sig på ambassaden i Oslo, eftersom de inte har
            den rättigheten. Jag och utskottet anser inte att det i dag finns
            ett praktiskt och konkret behov av detta. Därför har vi avstyrkt
            detta yrkande.
          </note>
          <note type="speaker">
            Anf. 97 YVONNE RUWAIDA (mp) replik:
          </note>
          <note>
            Fru talman! Om utskottet inte anser att det finns något behov
            skulle jag rekommendera utskottet att träffa de människor som
            faktiskt har detta behov. Jag gav några exempel i mitt anförande
            på personer som faktiskt har haft detta behov. Vill man blunda
            för det, eller har man glömt bort dessa människor? I dag finns
            det ett behov. När det gäller registrering av partnerskap vid
            ambassader utomlands har det inte funnits behov vid alla ambassader
            i alla länder. Men man skall inte bortse från att detta behov
            växer. Det finns i dag länder i världen som faktiskt förföljer
            homosexuella. Ett sätt att motverka detta är att driva frågan
            om en partnerskapskonvention. Då driver man denna fråga internationellt
            för mänskliga rättigheter. Behovet kommer att växa ju fler länder
            det blir där homosexuella får finnas. Men det finns i dag ett
            behov. Jag kan för Anders Ygeman namnge människor som har detta
            behov.
          </note>
          <note type="speaker">
            Anf. 98 ANDERS YGEMAN (s) replik:
          </note>
          <note>
            Fru talman! Jag vill bara konstatera att jag tycker att det behov
            som Yvonne Ruwaida talar om, dvs. att bekämpa de regimer som förföljer
            homosexuella, är jag och socialdemokratin helt överens om. Och
            jag antar att det inte har gått Yvonne Ruwaida förbi att utrikesministern
            också starkt har engagerat sig i dessa frågor. Det tänker mitt
            parti och min regering fortsätta med.
          </note>
          <note type="speaker">
            Anf. 99 TANJA LINDERBORG (v):
          </note>
          <note>
            Fru talman! Jag vill börja med att yrka bifall till reservationerna
            1 och 2 som rör just en partnerskapskonvention och möjligheten
            att få ingå äktenskap på
          </note>
          <note>
            Sveriges ambassader i utlandet.
          </note>
          <note>
            Jag beklagar att vi missade detta i utskottet. Men å andra sidan
            är vår inställning i dessa frågor mycket klar för utskottets ledamöter.
          </note>
          <note>
            En av de motioner som behandlas i detta betänkande är så nära
            en motion på partiledarnivå som man kan komma. Den är undertecknad
            av den socialdemokratiska partisekreteraren Ingela Thalén, av
            vice partiordföranden i Folkpartiet Eva Eriksson och av två vice
            ordförande i Centerpartiet, Helena Nilsson och
          </note>
          <note>
            Andreas Carlgren. Jag var faktiskt så gott som hundraprocentigt
            säker på att den här motionen skulle gå igenom med så tunga namnundertecknare.
            Vi skall inte heller glömma bort att Bo Könberg var en av undertecknarna.
            Men till min förvåning kan jag konstatera att motionen tydligen
            inte var förankrad vare sig i den socialdemokratiska eller i den
            centerpartistiska riksdagsgruppen. Men jag tror ändå att vinden
            börjar blåsa åt rätt håll att det förmodligen bara är en tidsfråga
            innan en motion med liknande innehåll kan gå igenom.
          </note>
          <note>
            Vi har diskuterat vad det egentligen är som motionärerna vill.
            Jag tycker att det är fullt rättmätiga krav.
          </note>
          <note>
            Jag vill också absolut instämma i Yvonne Ruwaidas anförande om
            respekten för de mänskliga rättigheterna. Och det gäller oavsett
            om det är fråga om religion, klass, kön, politisk uppfattning
            eller sexuell läggning.
          </note>
          <note>
            Jag skall inte ta upp så mycket mer av kammarens tid, men jag
            skall bara kortfattat ta upp det som motionärerna pekar på, nämligen
            att t.ex. en dansk medborgare som är bosatt i Sverige inte får
            ingå partnerskap med sin utländska flickvän i Sverige på grund
            av att hon inte är svensk medborgare. Hon får inte heller ingå
            partnerskap i Danmark, eftersom hon inte bor där. Detta förhållande
            tycker jag påminner om
          </note>
          <note>
            Moment 22, och det bör naturligtvis rättas till.
          </note>
          <note>
            Med det anförda yrkar jag åter bifall till reservationerna 1
            och 2 och ber om ursäkt för vår klantighet i utskottet.
          </note>
          <note type="speaker">
            Anf. 100 ANDREAS CARLGREN (c):
          </note>
          <note>
            Fru talman! Som en av motionärerna har jag velat ta till orda
            i denna debatt. Eftersom jag hade andra engagemang intecknade
            visste jag inte om jag vågade anteckna mig på talarlistan, men
            det gick bra.
          </note>
          <note>
            Först skall jag ta upp principen. Principen om varje människas
            lika rätt och värde är själva grunden för ett samhälle byggt på
            demokratins och humanismens principer. Varje människa bär sina
            egna unika och alldeles individuella egenskaper. Det är det som
            ger människans alldeles okränkbara värde. Det finns ingen människa
            som uppfyller en förutbestämd och utstakad norm. Alla människor
            är olika men lika värda. Tolerans är att inte alltid tycka om
            på vilket sätt människor är olika men tycka om att de är olika.
            Tolerans gäller oavsett om det är skillnad i hudfärg, skillnad
            i religion eller skillnad i vem man älskar.
          </note>
          <note>
            Det är många starka krafter i samhället i dag som bidrar till
            att toleransen och öppenheten faktiskt hela tiden ökar. Jag menar
            att den stora poängen också är att det inte alls berör bara den
            minoritet som man för tillfället diskuterar, vare sig det är en
            minoritet med en speciell hudfärg, en minoritet med en speciell
            religion eller en minoritet med en speciell sexuell identitet.
            Poängen är just att när toleransen för varje minoritet ökar så
            ökar takhöjden för alla människor i samhället, och då ökar friheten
            för alla människor i samhället, så länge det inte är en frihet
            som går ut över andras lika rätt och frihet.
          </note>
          <note>
            Samtidigt finns det också starka tendenser till en polarisering
            och ett motstånd. Därför är det viktigt att riksdagen faktiskt
            visar vad det är för värderingar som skall prägla det svenska
            samhället. Därför spelade det så stor roll när riksdagen antog
            partnerskapslagen för några år sedan. Det var ett sätt att säga
            att vi i demokratiska former garanterar också minoriteternas lika
            rätt. Majoritetsstyre är ju bl.a. till för att garantera minoriteters
            rätt. Och det var detta som vi gjorde den gången.
          </note>
          <note>
            Nu vet vi också att det finns problem med partnerskapslagen på
            så sätt att den trots allt ännu inte fullt ut ger lika rättigheter.
            Ett av exemplen på detta är kravet att minst en av personerna
            skall vara svensk medborgare och ha hemvist i Sverige. Som flera
            har påpekat i debatten innebär det att det inte är möjligt ens
            i de nordiska länderna, där man har partnerskapslagstiftning,
            för en svensk medborgare, t.ex.
          </note>
          <note>
            en svensk man, att registrera partnerskap med en norsk eller
            dansk man om man bor i något av de andra nordiska länderna. Det
            är likadant här. Det är naturligtvis ett förhållande som måste
            ändras.
          </note>
          <note>
            Det måste naturligtvis även ske en förändring så att man på svenska
            ambassader kan registrera partnerskap. Det är också en viktig
            markering av Sveriges hållning i andra länder.
          </note>
          <note>
            Jag vill inte förlänga debatten. Jag vill bara konstatera att
            jag i det här läget naturligtvis beklagar att utskottet inte hann
            längre. Å andra sidan förutsätter jag att utskottet kommer längre
            nästa gång eftersom detta är en viktig principiell fråga. Därför
            är det också olyckligt om det i för hög grad blir en partipolitisk
            debatt. Jag tror att det här är något mycket viktigare än att
            anklaga det ena eller andra partiet för att inte just nu ha hunnit
            tillräckligt långt. Det är viktigt för toleransen och för friheten
            i samhället att vi vidgar rättigheterna på det här området till
            att bli fullt lika.
          </note>
          <note>
            Vi behöver inte förlänga debatten om det nu, men däremot hoppas
            jag att det blir ett bättre beslut i den här riksdagen om något
            år. För min del kommer jag att i den votering som följer att stödja
            reservationerna.
          </note>
          <note type="speaker">
            Anf. 101 ANDERS YGEMAN (s):
          </note>
          <note>
            Fru talman! Jag instämmer i det som sades i inledningen i Andreas
            Carlgrens anförande om människors lika värde och okränkbarhet.
            Några små förtydliganden vill jag dock göra.
          </note>
          <note>
            En svensk man bosatt i Norge har naturligtvis rätt att registrera
            partnerskap där med en norsk man, liksom en svensk man bosatt
            i Danmark har rätt att där registrera partnerskap med en dansk
            man. Men en svensk bosatt i Norge som vill registrera partnerskap
            med en dansk får inte göra det. Utskottet menar att om det visar
            sig vara ett problem skall det lösas inom det nordiska familjerättsliga
            samarbetet, inte genom en ny nordisk partnerskapskonvention.
          </note>
          <note>
            När det gäller registreringen på ambassaderna får vi väl se hur
            det är nästa gång vi diskuterar frågan. Då har det kanske uppkommit
            ett sådant behov att regeringen faktiskt använder sin rätt till
            bemyndigande av partnerskapsförrättare.
          </note>
          <note type="speaker">
            Anf. 102 ANDREAS CARLGREN (c):
          </note>
          <note>
            Fru talman! Jag tror inte att Anders Ygeman, och för den delen
            inte heller Socialdemokraterna, har en annan principiell uppfattning
            än jag eller Centerpartiet. Det är viktigt att säga det. Det gäller
            också fler partier här i riksdagen. Jag hoppas bara att detta
            vartefter blir tydligare i de beslut som vi fattar.
          </note>
          <note>
            Jag erkänner gärna att jag uttryckte mig otydligt på den punkt
            som Anders Ygeman tog upp. Däremot ändrar det ingenting när det
            gäller den principiella inställningen, nämligen att det är självklart
            att man -
          </note>
          <note>
            oavsett i vilket av de nordiska länderna man bor -
          </note>
          <note>
            skall ha samma rättigheter. Trots allt handlar det ju om länder
            som har samma lagstiftning.
          </note>
          <note>
            I våra motioner säger vi att det här bör man t.ex.
          </note>
          <note>
            lösa genom en partnerskapskonvention. Men det viktiga är att
            frågan principiellt löses på ett sådant sätt att det i den delen
            är absolut samma villkor som vid äktenskap.
          </note>
          <note>
            När det gäller ambassaderna tycker jag inte att det är ett bra
            principiellt argument att det gäller ett fåtal.
          </note>
          <note>
            Det speciella med rättigheter är just att även om det bara är
            en enda människa i hela världen som är berörd, så gäller en viss
            rätt. Det är viktigt att Sverige markerar den hållningen ute i
            världen. Jag uppfattar dock att argumenten mot detta inte är så
            hårda att vi i en framtid inte kan komma komma fram till rätt
            beslut. Ett sådant beslut ser jag fram emot. Jag hoppas alltså
            att jag får vara med om att fatta det beslutet här i riksdagen,
            även om jag nu tvingas rösta för en reservation.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas efter 13 §.)
          </note>
          <note>
            11 § Ersättningsrättsliga frågor
          </note>
          <note>
            Föredrogs
          </note>
          <note>
            Lagutskottets betänkande 1996/97:LU9
          </note>
          <note>
            Ersättningsrättsliga frågor
          </note>
          <note type="speaker">
            Anf. 103 AGNE HANSSON (c):
          </note>
          <note>
            Fru talman! I lagutskottets betänkande nr 9 behandlas en rad
            motioner om ersättningsrättsliga frågor. Däribland avhandlas en
            motion om skadeståndsansvar vid atomskador.
          </note>
          <note>
            Vi i Centerpartiet har uppfattningen att kärnkraftsindustrin
            skall ta ett större ansvar för en eventuell kärnkraftsolycka och
            att allmänheten skall hållas skadeslös. Vårt parti har därför
            följt upp den uppfattningen i reservation nr 3, som handlar om
            kärnkraftsföretagens ansvar vid en olycka. I reservationen föreslås
            att riksdagen skall ge regeringen detta till känna.
          </note>
          <note>
            Emellertid har vi redan i överenskommelsen om kärnkraftsavvecklingen
            mellan Socialdemokraterna,
          </note>
          <note>
            Vänstern och Centern - som för övrigt debatterats här i kammaren
            tidigare i dag - fått gehör för vår uppfattning. I överenskommelsen
            sägs det att anläggningshavarnas ersättningsskyldighet skall utökas.
            Den frågan ses just nu över i Regeringskansliet. Förslag till
            ändrad lagstiftning är också under utarbetande. Regeringen avser
            att lägga fram ett förslag om ändringar i atomansvarighetslagen
            redan under innevarande riksmöte med innebörden att ett ökat ansvar
            för kärnkraftsföretagen skall åläggas dessa.
          </note>
          <note>
            Fru talman! Därför förefaller det överflödigt att jag här och
            nu vidhåller yrkandet i reservation nr 3
          </note>
          <note>
            om att detta skall ges regeringen till känna. Just det har man
            ju nu, med anledning av överenskommelsen, börjat bereda för att
            få ett beslut här i riksdagen i vår.
          </note>
          <note>
            Jag avstår därför från att yrka bifall till nämnda reservation.
            Vi i Centerpartiet kommer, för den händelse att någon under debatten
            yrkar bifall till reservation nr
          </note>
          <note>
            3, att avstå från att rösta. I övrigt ber jag att få yrka bifall
            till utskottets hemställan.
          </note>
          <note type="speaker">
            Anf. 104 ROLF DAHLBERG (m):
          </note>
          <note>
            Fru talman! Frågan om det allmänna skadeståndsansvaret har under
            decennier diskuterats här i riksdagen. Ett rättssamhälle måste
            kunna garantera sina medborgare skydd mot olika kränkningar. Det
            gäller inte minst när medborgarna blir utsatta för felaktiga beslut
            av kommunala eller statliga tjänstemän eller myndigheter. Försummelser
            av olika slag från myndigheters sida kan likaså få vådliga konsekvenser
            för den enskilde. Felaktig eller missvisande information kan vara
            en annan orsak till att medborgarna drabbas.
          </note>
          <note>
            Myndigheternas information till allmänheten måste vara helt korrekt
            och opartisk. När ett fel ändå har begåtts av en myndighet skall
            medborgarna veta att den svenska lagen garanterar att de får skadestånd
            som kompensation för den skada som de drabbats av.
          </note>
          <note>
            Även om skadestånd utges kan ett myndighetsoffer ha stort omak
            av att ha blivit utsatt för denna kränkning av sin person. Pengarna
            kan kanske inte alltid sona det som har inträffat. Det är viktigt
            att det allmänna har en positiv inställning till att skadestånd
            skall utges om en enskild medborgare på ett eller annat sätt har
            blivit drabbad.
          </note>
          <note>
            Det är hög tid att vi får en modernisering av skadeståndslagen.
            Kommittén för översyn av det allmännas skadeståndsansvar, vilken
            kom med sitt betänkande 1993, har föreslagit flera förbättringar
            som man kan ta fasta på. Ytterligare synpunkter och förslag till
            förbättringar av lagen har under årens lopp i olika debatter framförts
            i denna kammare. Det tycks dock vara svårt för regeringen att
            komma till skott och avlämna en proposition.
          </note>
          <note>
            I förra årets debatt sade Socialdemokraterna att vi i denna kammare
            snart skulle få ett förslag. Också i år är motiveringen i utskottets
            skrivning ungefär densamma.
          </note>
          <note>
            Om man ser tillbaka och studerar debatter i detta ämne under
            de senaste tio åren kan man konstatera att det är vi moderater
            samt Folkpartiets och Centerpartiets ledamöter som har kämpat
            för att få till stånd en förbättring av lagen. Socialdemokraterna
            däremot har bromsat. De har haft olika motiveringar för att ingenting
            göra. Centerpartiet har nu hoppat av från sina tidigare ståndpunkter
            i det här ärendet också. Det är kanske inte förvånande med hänsyn
            till det nära samarbetet med Socialdemokraterna.
          </note>
          <note>
            Fru talman! Jag yrkar bifall till reservation nr 1, där ledamöter
            från Moderata samlingspartiet, Folkpartiet och Miljöpartiet begär
            att regeringen under innevarande år skall komma till riksdagen
            med förslag till förbättringar av denna lag.
          </note>
          <note>
            Frågan om regressrätt för utgiven sjuklön har diskuterats här
            i kammaren de senaste två åren utan att vi har kommit till något
            resultat. Tanken är att en arbetsgivare som har betalat ut sjuklön
            skulle ha möjlighet att få tillbaka den t.ex. av trafikförsäkringen,
            om det är den som har att reglera skadan eller som har vållat
            skadan på den arbetstagare som har råkat illa ut.
          </note>
          <note>
            Den här frågan tar Gullan Lindblad m.fl. upp i en motion och
            visar på att den har blivit ännu mer aktuell i år, när vi har
            förlängt sjuklöneperioden upp till 28
          </note>
          <note>
            dagar. Vi tycker att det är viktigt att man snabbt kommer fram
            med ett förslag i den här delen. Därför har vi en reservation,
            nr 2, som avser detta. För att spara tid för kammaren skall jag
            inte yrka bifall till den, men självklart står alla reservanter
            bakom även den reservationen.
          </note>
          <note type="speaker">
            Anf. 105 AGNE HANSSON (c) replik:
          </note>
          <note>
            Fru talman! Det är inte så att Centern på något sätt har ändrat
            uppfattning i sakfrågan eller hoppat av någon uppfattning när
            det gäller en modernisering av skadeståndslagen eller en myndighets
            skadeståndsansvar gentemot den enskilde, Rolf Dahlberg. Men möjligen
            har vi nu, som Rolf Dahlberg också berörde i sitt anförande, större
            tilltro till regeringen och väntar oss att det kommer ett förslag.
            Vi tror oss veta att en modernisering är på gång, och då får vi
            kanske föra en mer utförlig sakdebatt vid det tillfället.
          </note>
          <note type="speaker">
            Anf. 106 ROLF DAHLBERG (m) replik:
          </note>
          <note>
            Fru talman! Jag tror att det var bra att Agne Hansson gjorde
            den repliken. Jag tänker på Agne Hanssons partibroder, hedersmannen
            Martin Olsson i Sundsvall, som under en lång följd av år här i
            kammaren arbetade och slet med just den frågan. Nu märker han
            kanske att hans eget parti inte längre står fast vid det som han
            kämpade för. Men då är det ju en tröst att få veta att Agne Hansson
            och Centerpartiet litar på att regeringen sköter det här i fortsättningen.
            Det är väl kanske skönt för Martin Olsson att få läsa det i protokollet.
          </note>
          <note type="speaker">
            Anf. 107 BENGT HARDING OLSON (fp)
          </note>
          <note>
            replik:
          </note>
          <note>
            Fru talman! Dagens debatt handlar om ersättningsrättsliga frågor.
            Bakom den litet kryptiska rubriken döljer sig en särskilt viktig
            fråga, nämligen det allmännas skadeståndsansvar, främst då myndigheternas
            ansvar för felaktig myndighetsverksamhet, i form av skadestånd
            till de drabbade medborgarna, alltså myndighetsoffren.
          </note>
          <note>
            I ett rättssamhälle är det en naturlig utgångspunkt att om en
            medborgare skadar en annan medborgare blir den viktiga konsekvensen
            - oavsett om brott föreligger eller inte - att den skadelidande
            har rätt till skadestånd. Så är också fallet i gällande rätt.
            Men det finns ett orimligt undantag.
          </note>
          <note>
            Om skadan har tillfogats medborgaren genom felaktig myndighetsverksamhet
            av stat, kommun eller landsting gäller orimliga regler. Den drabbade
            medborgaren får då ofta inget skadestånd, trots att hon eller
            han inte gjort minsta fel själv.
          </note>
          <note>
            Genom ett uppmärksammat rättsfall - bilhandlaren Alvgard i Vimmerby
            - sattes problemen i blixtbelysning. En parlamentarisk utredning
            tillsattes, trots motstånd av s-regeringen, med det viktiga uppdraget
            att förbättra lagen. Utredningens förslag innebar flera steg i
            förbättrande riktning men var otillräckligt på vissa punkter.
            Därför avlämnade Folkpartiet också en reservation i den utredningen.
          </note>
          <note>
            Utredningsförslaget överlämnades 1993 till den borgerliga regeringen,
            men ännu finns det inget regeringsförslag.
          </note>
          <note>
            Fru talman! Under denna långa väntan har nya myndighetsoffer
            tillkommit, alltså medborgare som oförskyllt drabbats utan att
            få skadestånd av den felande myndigheten. Här skall bara nämnas
            tre exempel.
          </note>
          <note>
            1. Den cancersjuke pensionären Ingemar hämtades av polisen som
            misstänkt för brott. Han hämtades på ett brutalt sätt av polis
            med kpistar och skottsäkra västar. Både Ingemar och hustrun blev
            naturligtvis vettskrämda. Senare visade det sig att man hämtat
            helt fel person.
          </note>
          <note>
            2. Makarna Bodil och Bengt köpte en fastighet efter upplysning
            från kommunen att inga aktuella byggnadsplaner berörde området.
            Denna information var helt felaktig. En stor riksbangård var nämligen
            under planering. Resultatet blev ekonomisk katastrof för familjen.
          </note>
          <note>
            3. Den 80-åriga Margit var åskådare till ett karnevalståg. Hon
            slogs omkull av en tredskande polishäst, som ryttaren inte lyckades
            kontrollera. Hon bröt både armbåge och höft.
          </note>
          <note>
            Uppenbarligen har alla dessa personer lidit stor skada var och
            en på sitt sätt. Men det värsta av allt:
          </note>
          <note>
            Dessa hårt drabbade människor - Ingemar, Bodil,
          </note>
          <note>
            Bengt och Margit - fick inte någon som helst ersättning. Detta
            är den bistra sanningen i samtliga dessa fall. Så är dessvärre
            gällande lag. Genom en ny och förbättrad lag skulle i varje fall
            skadestånd tillkomma dessa myndighetsoffer.
          </note>
          <note>
            Utredningsförslaget överlämnades alltså för nästan fyra år sedan.
            Ännu har regeringen inte levererat något lagförslag, trots upprepade
            löften. Inte heller i den senaste propositionsförteckningen finns
            frågan med, och den avser i princip hela 1997. Med den takten
            blir det väl ny lag först till år 2000. Under tiden blir myndighetsoffren
            alltfler.
          </note>
          <note>
            Fru talman! Det är en skamfläck för Sverige att ha en så dålig
            skadeståndslagstiftning, och det är klandervärt att placera frågan
            i långbänk. Det är extra förvånansvärt att Centerpartiet stöder
            en sådan hantering genom Agne Hansson. Denna sega handläggning
            innebär en nonchalans mot myndighetsoffren som borde vara främmande
            för ett rättssamhälle.
          </note>
          <note>
            Avslutningsvis yrkar jag bifall till reservation nr 1.
          </note>
          <note type="speaker">
            Anf. 108 YVONNE RUWAIDA (mp):
          </note>
          <note>
            Fru talman! När det gäller frågan om det allmännas skadeståndsansvar
            stöder vi reservation nr 1. Jag behöver inte utveckla det ytterligare
            - det har både
          </note>
          <note>
            Rolf Dahlberg och Bengt Harding Olson gjort på ett bra sätt.
            Jag tänker gå över till frågan om atomansvarighet.
          </note>
          <note>
            Det är i dag glädjande att vi förmodligen skall påbörja kärnkraftsavvecklingen.
            Vi skall bli av med en reaktor före nästa val. Det är åtminstone
            förhoppningen, och vi hoppas från Miljöpartiets håll att det skall
            bli så, även om vi i dagens läge inte kan vara helt säkra på att
            det kommer att fungera.
          </note>
          <note>
            Vårt sätt att göra en kärnkraftsavveckling är att införa en skatt
            på uran och att skärpa atomansvarighetslagen. Gör man de här två
            sakerna får vi automatiskt en kärnkraftsavveckling, därför att
            de marknadsekonomiska krafterna skulle verka i den riktningen.
          </note>
          <note>
            Atomansvarighetslagen kom till för att underlätta och subventionera
            kärnkraftens introduktion. I Atomskadeutredningens betänkande
            om atomansvarighet sades 1959 att det inte är sannolikt att någon,
            bortsett möjligen från staten, skulle vilja utan ansvarighetsbegränsning
            satsa kapital på en atomanläggning.
          </note>
          <note>
            Efter folkomröstningen 1980 slog riksdagen fast att kärnkraften
            skall vara avvecklad den 31 december
          </note>
          <note>
            2010. Vi har haft flera olyckor och många mindre tillbud som
            har visat att kärnkraften inte är en säker energikälla. Man har
            fortfarande ingen lösning på hur man skall hantera kärnbränslet
            eller uranbrytningen, som är ett stort miljöproblem.
          </note>
          <note>
            Det finns i dag länder, t.ex. Tyskland, som har infört obegränsat
            skadeståndsansvar. Det har man gjort även om landet är anknutet
            till samma konventioner som Sverige är. Det borde, tycker vi,
            ligga i alla länders intresse att överföra ett större ansvar till
            kärnkraftsindustrin. Frågan om atomansvarighet kommer eventuellt
            att kopplas till den energiuppgörelse som har gjorts mellan Socialdemokraterna,
            Vänsterpartiet och Centern, även om vi inte vet exakt hur den
            skall se ut. Vi i Miljöpartiet väntar på att få se den, men vi
            vill naturligtvis ge vår idé om hur man kan hantera frågan om
            atomansvarighet.
          </note>
          <note>
            Vi har skissat på vad vi kallar en svensk lösning på problemet.
            Den har tre steg. Det första steget är att man skall införa obegränsat
            strikt skadeståndsansvar för skador på tredje man i händelse av
            en reaktorolycka. Vi har då följt Tysklands exempel. Om man gör
            detta måste man hantera frågan om företagets kapital. Det finns
            nämligen en risk för att företag vill frångå ansvaret genom att
            bilda ett slags skyddsbolag med mycket litet eget kapital. Därför
            tycker vi att man bör lagstifta om krav på det egna kapitalets
            storlek och/eller garantier från andra företag.
          </note>
          <note>
            Det andra steget är att vi vill ha en riskdelning inom landet.
            För att kunna få ett fullvärdigt skadeståndsansvar för kärnkraftsindustrin
            vill vi ha till stånd en lagändring som gör att man inom kärnkraftsindustrin
            i Sverige gemensamt svarar för varandras olyckor. Detta system
            finns redan i bl.a. USA.
          </note>
          <note>
            Det tredje steget är att vi vill införa det vi kallar riskdelning
            genom bilaterala avtal. Vi vill att Sverige tar initiativ till
            bilaterala riskdelningsavtal, t.ex. med
          </note>
          <note>
            Tyskland och USA. På det sättet kan man få ett ganska fullgott
            skadeståndsansvar och försäkringsskydd.
          </note>
          <note>
            Dessutom tycker vi att det fortfarande finns otillräcklig information
            om vad en reaktorolycka skulle kosta. Det finns en del uppskattningar
            på det här området. Det är en viktig fråga, när man diskuterar
            atomansvarighet, vad en reaktorolycka skulle kosta.
          </note>
          <note>
            Därför vill vi ha till stånd en utredning som är parlamentariskt
            sammansatt med alla riksdagens partier och som helt enkelt skall
            gå till botten med frågan om en svensk reaktorolyckas totala kostnader,
            både vad gäller samhällets kostnader och privata kostnader.
          </note>
          <note>
            Jag yrkar bifall till reservation 3 och stöder även reservation
            1.
          </note>
          <note type="speaker">
            Anf. 109 BENGT KRONBLAD (s):
          </note>
          <note>
            Fru talman! I betänkandet, lagutskottets nionde i år, behandlar
            vi sju motioner om olika skadeståndsoch försäkringsrättsliga frågor.
            Den första del jag vill kommentera gäller det allmänna skadeståndsansvaret,
            och jag vill då också göra en liten historisk genomgång, vilket
            debatten här har visat kan behövas.
          </note>
          <note>
            Våren 1989 förordade utskottet med anledning av ett antal motioner
            att frågan om det allmännas ansvar för fel eller försummelse i
            samband med myndighetsutövande skulle bli föremål för en utredning
            vid vilken ämnets olika aspekter skulle belysas. Riksdagen gav
            med anledning av de då aktuella motionerna regeringen detta till
            känna.
          </note>
          <note>
            Med anledning av riksdagsbeslutet tillkallade regeringen en kommitté
            med uppgift att se över reglerna om det allmänna skadeståndsansvaret.
            Utredningen har 1993 presenterat resultatet av sina överväganden
            i sitt betänkande Det allmännas skadeståndsansvar.
          </note>
          <note>
            Betänkandet har remissbehandlats. I betänkandet föreslås inte
            några förändringar av den grundläggande bestämmelsen om det allmännas
            skadeståndsansvar.
          </note>
          <note>
            Kravet på fel eller försummelse bör således alltjämt gälla som
            en principiell avgränsning av detta ansvar.
          </note>
          <note>
            Utredningen har också funnit att begreppet myndighetsutövning
            i fortsättningen bör användas för att avgränsa de skadefall som
            omfattas av den allmänna skadeståndsdelen.
          </note>
          <note>
            Utskottet erinrar om att ett motionsyrkande i huvudsak motsvarande
            de nu aktuella behandlades våren
          </note>
          <note>
            1996 i betänkandet 1995/96:L20. Utskottet kunde då inte finna
            annat än att de förslag som Kommittén för översyn av det allmännas
            skadeståndsansvar lagt fram låg i linje med motionsönskemålen.
            Enligt utskottets uppfattning borde resultatet av det fortsatta
            beredningsarbetet av betänkandet därmed avvaktas.
          </note>
          <note>
            Utskottet vidhåller nu sin uppfattning att regeringens ställningstaganden
            till de förslag som framlagts av
          </note>
          <note>
            Kommittén för översyn av det allmännas skadeståndsansvar bör
            avvaktas. Enligt vad utskottet erfarit kommer regeringen senare
            att besluta om en lagrådsremiss i ämnet. I sammanhanget kan vidare
            nämnas att regeringen 1995 har tillsatt en kommission för att
            analysera om nuvarande former för organisation och styrning av
            statlig förvaltning och verksamhet är ändamålsenliga och lämna
            synpunkter på hur det långsiktiga arbetet med strukturförändringar
            i förvaltningen bör bedrivas. Kommissionens slutbetänkande kommer
            att överlämnas senare i vår.
          </note>
          <note>
            Beträffande regressrätt för utgiven sjuklön är det så att bestämmelserna
            om avräkning bygger på principen att skadeståndet skall täcka
            den verkliga förlusten. Varken under- eller överkompensation skall
            uppstå.
          </note>
          <note>
            Regeringen tog 1995 i proposition 1994/95:229
          </note>
          <note>
            upp frågan om vissa avräkningsfrågor vid personskadeersättning.
            Enligt regeringens mening borde frågan bedömas mot bakgrund av
            hela det ersättningssystem som skall skydda den skadelidande vid
            personskada.
          </note>
          <note>
            Regeringen påpekade därvid att de väsentliga dragen i
          </note>
          <note>
            1975 års ersättningssystem alltjämt kvarstår, och enligt regeringen
            kunde det inte då komma i fråga att ändra de grundläggande principerna
            för ersättningssystemet. Inte heller borde det, enligt regeringens
            mening, komma i fråga att särbehandla sjuklön. Det skulle, anförde
            regeringen, vara ett främmande inslag i det nuvarande systemet
            för samordning mellan skadestånd och andra förmåner att i fråga
            om sjuklön frångå nettometoden när skadeståndet bestäms. Enligt
            regeringen kunde det dock finnas anledning att så småningom göra
            en mer allmän översyn av reglerna om samordning mellan å ena sidan
            skadeståndet för personskada och å andra sidan försäkring och
            andra förmåner med anledning av skadan.
          </note>
          <note>
            Vad som sålunda anfördes i propositionen föranledde inga erinringar
            från utskottets sida. Utskottet var ense med regeringen i fråga
            om en översyn av samordningsreglerna och ansåg att frågan om regressrätt
            för utgivna förmåner var av central betydelse vid en sådan översyn.
            Utskottet utgick från att regeringen i lämpligt sammanhang skulle
            ta initiativ till en sådan översyn.
          </note>
          <note>
            I sammanhanget bör också upplysas om att en arbetsgrupp inom
            Försäkringsförbundet utarbetat ett förslag angående försäkringsbranschens
            möjligheter att ta över vissa av de kostnader för trafikskador
            som i dag det allmänna ansvarar för.
          </note>
          <note>
            Utskottet utgår från att de i motionen aktualiserade spörsmålen
            alltjämt är föremål för uppmärksamhet inom Regeringskansliet.
            Där pågår också beredningar.
          </note>
          <note>
            Utskottet förutsätter att den allmänna översyn av samordningsreglerna
            som regeringen förutsatte kommer till stånd inom en inte alltför
            avlägsen framtid.
          </note>
          <note>
            Något initiativ eller annan åtgärd från riksdagens sida med anledning
            av motion L603 är därför enligt utskottet för närvarande inte
            behövligt.
          </note>
          <note>
            Fru talman! Jag har också några kommentarer kring frågan om skadeståndsansvaret
            för atomskador.
          </note>
          <note>
            Regler om ansvar för skador som uppkommer i samband med verksamhet
            inom atomanläggningar finns i atomansvarighetslagen. Denna lag
            bygger på två internationella konventioner. Den ena konventionen
            föreskriver att innehavaren av en atomanläggning är ansvarig för
            atomskador oberoende av vållande, dvs. innehavarens ansvar är
            strikt.
          </note>
          <note>
            Våren 1995, i samband med riksdagens beslut att höja anläggningshavarnas
            ansvarsbelopp för atomskador från 1,2 miljarder kronor till 1,925
            miljarder kronor, behandlade utskottet ett stort antal motioner
            som innefattade olika långt gående krav på en ytterligare höjning
            av anläggningshavarnas skadeståndsansvar. Med anledning av motionerna
            underströk utskottet att det självfallet är angeläget att skadeståndsreglerna
            på atomansvarighetsområdet är utformade så att de som drabbas
            av en olycka inom kärnkraftsindustrin får full ersättning för
            sina skador.
          </note>
          <note>
            Vidare uttalade utskottet som sin grundinställning att ansvaret
            för atomskador i första hand bör bäras av kraftindustrin. Däremot
            ifrågasatte utskottet om det var förenligt med Pariskonventionen
            att ålägga anläggningshavarna ett obegränsat ansvar.
          </note>
          <note>
            I oktober 1996 beslutade justitieministern att ge en utredning
            i uppdrag att utreda vissa frågor om ett utökat skadeståndsansvar
            enligt atomansvarighetslagen för atomskador till följd av en atomolycka.
            Bl.a.
          </note>
          <note>
            skall förutsättningarna för ett obegränsat ansvar för anläggningshavarna
            utredas. I en promemoria från
          </note>
          <note>
            Justitiedepartementet i anledning av beslutet sägs bl.a.
          </note>
          <note>
            att det övergripande intresset skall vara att tillgodose de krav
            som skadelidande med fog kan ställa och att andra intressen, såsom
            kärnkraftsindustrins, bör komma i andra hand.
          </note>
          <note>
            Under den senaste tiden har intensiva förhandlingar pågått för
            att lösa energifrågan. I den uppgörelse som träffades mellan Socialdemokraterna,
            Vänsterpartiet och Centerpartiet är parterna eniga om att en anläggningshavares
            ersättningsskyldighet bör utökas.
          </note>
          <note>
            Frågan om ett utökat ansvar för kärnkraftsföretagen ses för närvarande
            över i Regeringskansliet, och ett förslag till ändrad lagstiftning
            är under utarbetande.
          </note>
          <note>
            Regeringen avser att under innevarande år förelägga riksdagen
            en proposition om ändringar i atomansvarighetslagen innebärande
            ett ökat ansvar för kärnkraftsföretagen. Med det, fru talman,
            kan vi också konstatera att överenskommelsen om energipolitiken
            också flyttade fram den här frågan.
          </note>
          <note>
            Med det framförda yrkar jag avslag på samtliga reservationer
            och bifall till utskottets hemställan.
          </note>
          <note type="speaker">
            Anf. 110 BENGT HARDING OLSON (fp)
          </note>
          <note>
            replik:
          </note>
          <note>
            Fru talman! Ett rättssamhälle behandlar myndighetsoffer på ett
            anständigt sätt. Nu vill jag ställa några frågor till Bengt Kronblad,
            först och främst beträffande den gamla lagen, den som nu gäller.
          </note>
          <note>
            Är Bengt Kronblad nöjd eller missnöjd med lagens utformning?
            Om han är missnöjd, vilket jag hoppas, vilka förbättringar vill
            han se i den nya lagstiftningen?
          </note>
          <note>
            När det sedan gäller frågan om det här lagstiftningsärendets
            hantering har det alltså dröjt ungefär fyra år. Är Bengt Kronblad
            nöjd eller missnöjd med ärendets hantering? Vanligen får jag förklaringen
            att det var dröjsmål även under den borgerliga regeringen, men
            är det ett tillräckligt försvar för dröjsmålet från den socialdemokratiska
            regeringens sida? Kan man ha en sådan bortförklaring när man konstaterar
            att Socialdemokraterna har dröjt fem gånger längre än den borgerliga
            regeringen?
          </note>
          <note>
            Kan man verkligen vara nöjd med att den socialdemokratiska regeringen
            avger löfte på löfte på löfte om att vi skall få den till våren
            och att vi skall få den till årsskiftet, när den ännu inte har
            kommit? Det är alltså svikna löften i långa banor. Tycker Bengt
          </note>
          <note>
            Kronblad verkligen att man kan vara nöjd med en sådan hantering?
            Är han verkligen nöjd själv?
          </note>
          <note type="speaker">
            Anf. 111 BENGT KRONBLAD (s) replik:
          </note>
          <note>
            Fru talman! Bengt Harding Olson frågar om det är anständighet
            om man inte får rätt behandling. Det är självklart att alla människor
            skall ha frihet och skall behandlas på rätt sätt. Det var av den
            anledningen som vi här i riksdagen 1988/89 beslutade att tillsätta
            den här utredningen. Vi fick också ett beslut i riksdagen, vilket
            innebar att den borgerliga regeringen fick det här underlaget.
            Visserligen hade folkpartisten
          </note>
          <note>
            Bengt Harding Olson en kraftfull reservation, men han räckte
            tydligen inte ända fram till sina regeringskolleger. Utredningen
            lades nämligen på hyllan, och någonting ytterligare var icke att
            förvänta från den borgerliga regeringen.
          </note>
          <note>
            Därför har vi tagit upp frågan igen, och den bereds rejält i
            regeringen. Vi utgår från att riksdagen här kommer att få ett
            konkret, modernt förslag, som kanske i viss mån tar hänsyn till
            Bengt Harding Olsons reservation - den som tyvärr inte fick genomslag
            i hans del av den borgerliga regeringen, som avgick
          </note>
          <note>
            1994.
          </note>
          <note type="speaker">
            Anf. 112 BENGT HARDING OLSON (fp)
          </note>
          <note>
            replik:
          </note>
          <note>
            Fru talman! Det är riktigt att utredningen beslutades av lagutskottet,
            men det var ju trots den socialdemokratiska regeringen; det var
            rent krig innan det blev så. Men den kom till, och jag reserverade
            mig där, liksom den andre folkpartistiske representanten.
          </note>
          <note>
            Ärendet lades inte på den borgerliga hyllan. Här skulle som vanligt
            göras en remissomgång, och sedan hade man bara några månader på
            sig innan man tyvärr förlorade regeringsmakten. Jag är fullständigt
            övertygad om att den hade kommit snabbare än den nu har gjort.
          </note>
          <note>
            Det är bra om man i någon mån tar hänsyn till den reservation
            som jag hade.
          </note>
          <note>
            Låt mig avsluta med att fråga om jag kan få en allmän kommentar
            till de tre rättsfall som jag beskrev.
          </note>
          <note>
            Bengt Kronblad säger att han inte är jurist. Nej, men det går
            bra att använda sunt förnuft - det räcker väldigt långt. Dessa
            tre fall har drabbats av allvarlig rättsförlust, och en ny lag
            hade räddat dem. Kan
          </note>
          <note>
            Bengt Kronblad inte ge åtminstone en liten hoppfull kommentar,
            en strimma av hopp, till Ingmar, till Bodil och Bengt och till
            Margit? De lider därför att vi inte har kunnat ur långbänk få
            fram denna relativt enkla lagförändring, som behövs för att ställa
            upp på myndighetsoffer som fullständigt oförskyllt har drabbats
            av detta. Det borde vi ha råd med om vi fortfarande skall kallas
            ett rättssamhälle.
          </note>
          <note type="speaker">
            Anf. 113 BENGT KRONBLAD (s) replik:
          </note>
          <note>
            Fru talman! Som jag sade till Bengt Harding Olson i min tidigare
            replik, är det självklart att alla människor skall behandlas anständigt.
            Jag bedömer det så att man inte behöver vara jurist för att komma
            till det läget. Men om jurister sitter i utredningen och inte
            kommer fram till ett konkret förslag är det viktigt att vi som
            riksdagsledamöter utan juridisk kompetens arbetar för att få fram
            en ny lag, som innehåller ett skydd för människor och som ger
            ett anständigt skydd men också ett anständigt ansvar. Det är den
            frågan som just nu håller på att beredas.
          </note>
          <note>
            Den nya lagens innehåll känner inte vare sig Bengt
          </note>
          <note>
            Harding Olson eller jag till förrän vi har slutligt arbetat fram
            det. Lagen är på gång, men det är viktigt att den också skall
            täcka sådana fall som Bengt Harding
          </note>
          <note>
            Olson här har beskrivit. Det är viktigt att alla får en anständig
            möjlighet att leva på rätt sätt i ett svenskt samhälle.
          </note>
          <note type="speaker">
            Anf. 114 ROLF DAHLBERG (m) replik:
          </note>
          <note>
            Fru talman! Bengt Kronblad höll sig så strikt till utskottstexten
            i sitt anförande att det var svårt att utläsa om han hade någon
            egen uppfattning i någon av de frågor som vi diskuterade. Han
            kommenterade inte heller det jag sade i mitt inledningsanförande
            om att
          </note>
          <note>
            Socialdemokraterna genom åren har intagit en mycket restriktiv
            hållning i de här frågorna. De har även motiverat det med att
            samhällets ekonomiska resurser måste vägas in i en ny skadeståndslag.
          </note>
          <note>
            Man har tittat på den ekonomiska sidan ur samhällets perspektiv
            i stället för att se det ur den enskilde individens perspektiv.
            Det gäller myndighetsoffrets situation och möjligheten att ge
            ett rimligt skadestånd i olika sammanhang.
          </note>
          <note>
            Är det så, Bengt Kronblad, att ni fortfarande inom
          </note>
          <note>
            Socialdemokraterna har denna mycket restriktiva, litet njugga,
            uppfattning i frågan?
          </note>
          <note type="speaker">
            Anf. 115 BENGT KRONBLAD (s) replik:
          </note>
          <note>
            Fru talman! Det är ganska intressant att höra Rolf
          </note>
          <note>
            Dahlberg tala om utskottsbetänkandet kontra min personliga inställning.
            Om man fullföljer det resonemanget kan det vara intressant att
            veta vilken uppfattning Moderaterna har. Det som Rolf Dahlberg
            framför måste väl i så fall vara Rolf Dahlbergs uppfattning.
          </note>
          <note>
            Jag kan tala om att majoriteten i lagutskottet, som består av
            socialdemokrater, står bakom den utskottstext som vi just nu diskuterar.
            Det är givetvis i utskottets betänkande vi skriver in den uppfattning
            vi har. Det är ju utifrån betänkandet som samhället skall fås
            att fungera på detta område.
          </note>
          <note>
            Skadeståndssystemet skall bygga på ett rättssystem där alla har
            en anständig möjlighet. Man skall också självfallet utifrån det
            perspektivet få skadestånd när det är berättigat. Vi skall inte
            ha ett samhälle där vi, som i vissa länder, utvecklat ett system
            med skadeståndsuttag som begränsar människans möjligheter att
            leva ett vettigt liv eller bedriva olika verksamheter därför att
            hon hela tiden riskerar skadeståndsanspråk.
          </note>
          <note>
            Fru talman! Det är ett samhälle som bygger på anständighet och
            en bra lagstiftning. Det är socialdemokratisk politik, och den
            kommer också att gälla för framtiden. Vi kommer med en modern
            lag som bygger på utredningen, men också på den analys som behövs
            för att modernisera utredningens förslag.
          </note>
          <note type="speaker">
            Anf. 116 ROLF DAHLBERG (m) replik:
          </note>
          <note>
            Fru talman! Självfallet står Bengt Kronblad bakom utskottets
            text. Det begriper jag också. Det kunde jag också höra när Bengt
            Kronblad läste upp den. Vad jag menade var att han följde utskottstexten
            så strikt, så exakt, att man inte fick någon möjlighet att utläsa
            om Bengt Kronblad hade någon synpunkt på de frågeställningar som
            Bengt Harding Olson och jag har fört fram.
          </note>
          <note>
            Jag kan inte tolka det på annat sätt än att det är utskottstexten
            rakt upp och ned som gäller. När jag frågar Bengt Kronblad om
            Socialdemokraterna fortfarande har denna mycket restriktiva och
            njugga inställning i dessa frågor får jag inget svar. Det tolkar
            jag som att politiken ligger fast som den har varit förut. Det
            var det jag misstänkte.
          </note>
          <note type="speaker">
            Anf. 117 BENGT KRONBLAD (s) replik:
          </note>
          <note>
            Fru talman! Det jag sade till Bengt Harding Olson gäller ju också
            Rolf Dahlberg. Undantaget är att han inte hade några reservationer
            i utredningen. Vi fattade ett beslut här i riksdagen som gick
            vidare till en regering som 1991 bestod av partivänner till Rolf
            Dahlberg. De hade i uppdrag att arbeta vidare med riksdagsbeslutet.
            En kommitté redovisade sitt resultat
          </note>
          <note>
            1992/93. Man hade tid på sig att bereda förslaget.
          </note>
          <note>
            Vad gjorde egentligen Rolf Dahlberg? Han var tydligen helt klar
            över sin uppfattning. Det är förvånansvärt att jag tillsammans
            med Rolf Dahlberg inte kunde möta propositionen, som tydligen
            var så enkel att formulera, redan vid 1993/94 års riksdag. Det
            är i alla fall konstigt att den inte kom före valet 1994. Både
          </note>
          <note>
            Moderaterna som parti och Rolf Dahlberg som privatperson är tydligen
            fullständigt klara över hur den nya lagen skulle ha sett ut.
          </note>
          <note type="speaker">
            Anf. 118 YVONNE RUWAIDA (mp) replik:
          </note>
          <note>
            Fru talman! Jag vill bara säga att vi från Miljöpartiet anser
            att frågan om det allmännas skadeståndsansvar är en väldigt viktig
            fråga. Vi hoppas att man väldigt snabbt bereder denna fråga och
            kommer fram med ett förslag.
          </note>
          <note>
            Den lilla människan - individen - kan faktiskt bli offer gentemot
            myndigheten och myndighetsutövarna
          </note>
          <note>
            - tjänstemännen. Det är inte av naturen så, att myndigheter och
            tjänstemän är goda och att de alltid gör rätt. Ibland kan en tjänsteman
            göra någonting av personliga skäl. Ibland kan en myndighet och
            en tjänsteman göra fel. Detta är angeläget. Jag skulle få skadeståndsanspråk
            på mig som person om jag t.ex. skulle säga att Bengt Kronblad
            ljuger i medierna. Om en myndighet säger så skulle den inte få
            det. Det är litet skevt.
          </note>
          <note>
            Vad gäller atomansvarighetslagen vill jag säga att man i och
            med energiuppgörelsen tänker ändra i skadeståndsansvaret och höja
            skadeståndet. Jag hoppas att man tar till vara de synpunkter som
            finns i den motion som vi i Miljöpartiet har lagt fram och inför
            strikt obegränsat ansvar.
          </note>
          <note type="speaker">
            Anf. 119 BENGT KRONBLAD (s) replik:
          </note>
          <note>
            Fru talman! Yvonne Ruwaida talar om vikten av det allmännas skadeståndsansvar.
            Jag kan dela uppfattningen att det är viktigt att vi kommer fram
            till en fortsatt god lagstiftning på det området. Det intressanta
            är ju att konstatera att Miljöpartiet inte hade väckt någon motion
            i ärendet när vi behandlade dessa frågor. Man var inte med på
            vagnen och diskuterade förändringar i det allmännas skadeståndsansvar
            under motionstiden. Det är vid detta debattillfälle som frågan
            blir mer aktuell.
          </note>
          <note>
            Beträffande bestämmelserna om atomskador kan jag säga att de
            bygger på en konvention, vilket gör att det blir en något annorlunda
            vinkel i den diskussionen.
          </note>
          <note>
            Yvonne Ruwaida säger att vi skall ta hänsyn till motionen beträffande
            förändringar av skadeståndet.
          </note>
          <note>
            Jag beklagar djupt att Miljöpartiet inte hade förutsättningar
            och ork att vara med ända fram i energiförhandlingen. Hade de
            haft det hade kanske också Miljöpartiet varit med om att fatta
            besluten. Det är ju det som är det viktigaste. Det gör de partier
            som tar ansvar för miljöpolitiken och energipolitiken för framtiden.
            Det hade varit bra om Miljöpartiet hade orkat vara med i ansvarstagandet
            på det området också.
          </note>
          <note type="speaker">
            Anf. 120 YVONNE RUWAIDA (mp) replik:
          </note>
          <note>
            Fru talman! Jag tror att Bengt Kronblad är väldigt medveten om
            att Miljöpartiet orkade, men att det faktiskt var Socialdemokraterna
            som valde bort Miljöpartiet, även om vi hade samma krav som Centerpartiet
            i det läget. Skälen för det måste nog ansvarig minister svara
            för. Det kan inte på något sätt vara ett ansvar för Miljöpartiet.
          </note>
          <note>
            Jag hoppas ändå att man tar till vara det förslag om atomansvarighetslag
            som vi har lagt fram. Det är ett väldigt bra förslag.
          </note>
          <note type="speaker">
            Anf. 121 TANJA LINDERBORG (v):
          </note>
          <note>
            Fru talman! Jag vill bara helt kort ta upp skadeståndsansvar
            vid atomskador. I den historiska energiuppgörelse som träffades
            i söndags kväll mellan s, c och v ingår bl.a. att kärnkraftsindustrin
            skall bära sina egna kostnader vid en eventuell kärnkraftsolycka.
            Det har både Agne Hansson och Bengt Kronblad berört.
          </note>
          <note>
            Därför har vi från Vänsterpartiet inte funnit några skäl för
            riksdagen att ge regeringen detta till känna. Det är som att slå
            in öppna dörrar.
          </note>
          <note>
            Det var min röstförklaring.
          </note>
          <note type="speaker">
            Anf. 122 OLA KARLSSON (m):
          </note>
          <note>
            Fru talman! Kan man lita på staten? Kan man lita på de statliga
            myndigheterna? Kan man lita på att myndighetsbesluten är sakligt
            underbyggda? Kan vi lita på att den information som kommer från
            statliga myndigheter är korrekt?
          </note>
          <note>
            Tyvärr är svaret på de frågorna nej. Det är inte alltid så att
            myndigheterna handlar korrekt.
          </note>
          <note>
            Fredagen den 16 augusti i fjol skrev Expressen en artikel om
            äggoljetempera. Den hade rubriken "Den farliga miljöfärgen". "Giftet
            kryper ut veckor efter målningen", fortsatte den med.
          </note>
          <note>
            Sedan kunde man läsa:
          </note>
          <note>
            "Miljövänliga färger är farliga för hälsan.
          </note>
          <note>
            Färgerna utsöndrar giftiga ämnen under lång tid.
          </note>
          <note>
            En ny rapport från Arbetslivsinstitutet visar att färgerna som
            ska rädda vår miljö inte är särskilt bra för människor.
          </note>
          <note>
            Yrkesmålare som använder naturfärger kan drabbas av yrsel, huvudvärk,
            trötthet, illamående och irritation i ögon, näsa och hals.
          </note>
          <note>
            Andra som jobbar i de nymålade lokalerna kan få samma besvär.
          </note>
          <note>
            Färgerna ger ifrån sig hälsofarliga organiska ämnen under lång
            tid.
          </note>
          <note>
            En inventering visar att problemet finns över hela landet."
          </note>
          <note>
            Det som refereras är ett pressmeddelande från Arbetslivsinstitutet
            som börjar så här: "Naturfärger hälsorisk inte bara för yrkesmålare.
            Yrkesmålare som använder s.k. naturfärger kan få yrsel, huvudvärk,
            trötthet, illamående samt irritation i ögon och luftvägar." Och
            så fortsätter det.
          </note>
          <note>
            Resultatet visade sig samma dag i en liten färgfabrik hemma i
            Karlskoga. Ordertelefonerna slutade att ringa. Det är ganska självklart
            att man inte ringer om man läser att en statlig myndighet dömer
            ut färgen som hälsovådlig, som en hälsorisk.
          </note>
          <note>
            Det visade sig att detta pressmeddelande och denna artikel inte
            hade någon som helst täckning i den forskning som Arbetslivsinstitutet
            bedrev. Några dagar senare skickade den ansvarige för forskningen
            på Arbetslivsinstitutet ett brev till bl.a. det här berörda företaget.
            Han skrev:
          </note>
          <note>
            "Uppståndelsen orsakades inte av rapporten, men väl av en felaktig
            och totalt missvisande pressrelease som Institutets informationsenhet
            lämnat ut till massmedia. Ni har säkert sett rubrikerna i DN och
            Expressen från i fredags (16/8)? Artiklarna speglar någorlunda
            väl innehållet i pressreleasen, men tyvärr alltså inte innehållet
            och slutsatserna i rapporten. (Någon intervju med mig har varken
            DN eller Expressen gjort, trots att man kan få den uppfattningen
            från tidningsartiklarna - - -.)"
          </note>
          <note>
            Litet längre fram i brevet skrev han:
          </note>
          <note>
            "På informationsenheten hade man ändrat texten -
          </note>
          <note>
            spetsat till formuleringarna, som dom uttrycker det.
          </note>
          <note>
            Som ni förstår känner jag mig blåst, överkörd av vår egen informationsenhet.
            Det här berör inte bara Arbetslivsinstitutet, det gäller oxå er
            och ert förtroende för mig. Därför vill jag att ni ska veta hur
            det hela gått till!
          </note>
          <note>
            Men! Jag tror inte att en ny pressrelease skulle tjäna något
            syfte, annat än visa på brister i vår organisation".
          </note>
          <note>
            Så här hanteras företag och privatpersoner i Sverige av en statlig
            myndighet. Man skickar ut totalt felaktig information i ett pressmeddelande
            och är sedan inte ens beredd att rätta till det i ett nytt pressmeddelande.
            Detta är inte anständigt. Så hanterar man inte medborgare och
            företag i Sverige på ett riktigt sätt.
          </note>
          <note>
            Man borde ha en självklar rätt till skadestånd när en myndighet
            begår så här omfattande misstag. Därför motionerade jag i den
            här frågan. Jag försökte referera det här fallet i motionen. När
            jag läser utskottets betänkande blir jag litet bekymrad. Majoriteten
            har ju ingen egen uppfattning i den här frågan. Man redovisar
            och hänvisar till att det pågår ett beredningsarbete.
          </note>
          <note>
            Och i ett replikskifte kunde jag höra Bengt Kronblad säga att
            det är självklart att man skall behandlas på rätt sätt, att man
            skall behandlas anständigt, att skadestånd skall ges ut när det
            är berättigat och att det kommer förslag till lagstiftning.
          </note>
          <note>
            Men tycker Bengt Kronblad att myndigheten har agerat på rätt
            sätt? Är det en korrekt behandling?
          </note>
          <note>
            Behandlar man företag och medborgare på ett anständigt sätt när
            man inte utger skadestånd? Är det berättigat eller inte berättigat
            att man utger skadestånd när en myndighet missköter sig på detta
            sätt? Det går inte att bara hänvisa till pågående beredningsarbete,
          </note>
          <note>
            Bengt Kronblad. Man borde kunna ha en egen uppfattning och tycka
            att det skall vara på det ena eller andra sättet. Även om det
            kan vara svårt att formulera en lagstiftning borde man åtminstone
            från riksdagens talarstol kunna uttrycka en viljeinriktning om
            hur man vill ha det.
          </note>
          <note>
            Det borde vara självklart att medborgare och företag som misshandlas
            på grund av en felaktig myndighetsutövning eller på grund av att
            myndigheter agerar fel skall ha rätt till ersättning, rätt till
            skadestånd.
          </note>
          <note>
            Därför, fru talman, yrkar jag bifall till reservation 1.
          </note>
          <note type="speaker">
            Anf. 123 BENGT KRONBLAD (s):
          </note>
          <note>
            Fru talman! Som jag tidigare har sagt menar jag att man i det
            beredningsarbete som pågår också måste ta upp sådana frågor som
            Ola Karlsson här har redovisat.
          </note>
          <note>
            Min uppfattning är att sådana fel som här beskrivs inte får göras.
            Såväl privatpersoner som myndigheter och olika företag måste ta
            ansvar när och om de gör sådana här fel och se till att de också
            rättar till dem.
          </note>
          <note>
            Det är min bestämda och personliga uppfattning, som jag tror
            delas av många. Detta gör jag mig också till tolk för när jag
            säger att sådana här frågor måste vara med i beredningen inför
            en ny lagstiftning som skall träda i kraft.
          </note>
          <note type="speaker">
            Anf. 124 OLA KARLSSON (m):
          </note>
          <note>
            Fru talman! Att enskilda och myndigheter tar ansvar för det som
            de gör borde vara en självklarhet, men menar Bengt Kronblad att
            det i det här ansvaret också skall ligga en skadeståndsskyldighet
            när myndighetens agerande har vållat självklar skada för den enskilde
            eller företaget? Om Bengt Kronblad anser det undrar jag varför
            man inte kunde skriva det i betänkandet. Varför kommer det i så
            fall bara upp i debatten?
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            12 § Vissa fastighetsförvärv
          </note>
          <note>
            Föredrogs
          </note>
          <note>
            Lagutskottets betänkande 1996/97:LU10
          </note>
          <note>
            Vissa fastighetsförvärv
          </note>
          <note type="speaker">
            Anf. 125 TANJA LINDERBORG (v):
          </note>
          <note>
            Fru talman! Många av de ärenden som vi debatterar i dag i lagutskottet
            är favoriter i repris. Här kommer en sådan.
          </note>
          <note>
            För litet drygt åtta månader sedan behandlade riksdagen en proposition
            om historiska arrenden.
          </note>
          <note>
            Beslutet innebar ett starkare skydd för landets arrendatorer.
            Tyvärr orkade inte riksdagsmajoriteten ända fram den gången, dvs.
            att man skulle ge arrendatorerna rätt att friköpa historiska arrenden.
            Argumentet mot friköp var då som nu att det inte är förenligt
            med
          </note>
          <note>
            2 kap. 18 § i regeringsformen.
          </note>
          <note>
            Frågan om friköp av historiska arrenden har varit föremål för
            riksdagsbehandling under en följd av år.
          </note>
          <note>
            Och i november 1989 beslutade riksdagen att en sådan lag borde
            införas. Det tillsattes förstås en kommitté, och i direktiven
            till 1990 års arrendekommitté underströks bl.a. att den kommande
            lagens utformning skulle vara enkel, tillfredsställande ur rättssäkerhetssynpunkt
            och förenlig med Sveriges förpliktelser mot den europeiska konventionen
            om de mänskliga rättigheterna.
          </note>
          <note>
            Arrendekommittén, som bl.a. bestod av fyra jurister och fem sakkunniga,
            gjorde bedömningen att en lag om friköpsrätt står i överensstämmelse
            med Sveriges internationella åtaganden. Bl.a. refererade kommittén
            till fallet James m.fl. mot Storbritannien. Det handlade om att
            Storbritannien 1967 införde en lag som gav vissa arrendatorer
            rätt att lösa in arrenderade fastigheter. I förarbetena till den
            brittiska lagen ansåg man att arrendatorerna hade en moralisk
            äganderätt och att lagens syfte var att utjämna orättvisor mot
            arrendatorerna.
          </note>
          <note>
            Några markägare i London var dock inte nöjda med det här utan
            framförde klagomål till Europadomstolen. Domstolen gav följande
            tolkning: Ett egendomsberövande som görs för att fullfölja en
            legitim social-, ekonomisk eller annan politik kan vara i det
            allmännas intresse även om samhället i stort inte har någon direkt
            nytta av den egendom som tas i anspråk.
          </note>
          <note>
            Vidare konstaterade domstolen att de nationella organen i princip
            är bättre skickade än domstolen att avgöra vad som skall anses
            vara i det allmännas intresse och att varje land måste ges betydande
            mått av frihet när det gäller lagstiftning med social och ekonomisk
            anknytning.
          </note>
          <note>
            Därmed har Europadomstolen slagit fast att det är de nationella
            parlamentens sak att värdera vad som är
          </note>
          <note>
            "allmänt intresse".
          </note>
          <note>
            Vänsterpartiets uppfattning är att det finns mycket starka sociala
            och politiska skäl att införa en lag om friköp av historiska arrenden.
            Vi har vid ett flertal tillfällen lagt fram sådana motioner, som
            ledamöterna mycket väl känner till. Det handlar om att rätta till
            historiska misstag som går så långt tillbaka som till
          </note>
          <note>
            1700-talet, då Sverige inte hade någon lagstiftning om äganderätt
            till jord.
          </note>
          <note>
            Fru talman! Den 18 maj 1995 hade kunnat bli en historisk dag.
            Då hade Sveriges riksdag chansen att avskaffa de sista kvarlevorna
            av feodalismen. Tyvärr blev det inte så. Med hjälp av de borgerliga
            partierna fick Socialdemokraterna igenom regeringens proposition
            i dess helhet, trots att man mandatperioden dessförinnan var enig
            om att införa friköpsrätt.
          </note>
          <note>
            Genom en motion undertecknad av sex socialdemokrater och en enskild
            motion från Ingrid Irhammar,
          </note>
          <note>
            Centerpartiet, har nu frågan om friköp av historiska arrenden
            återigen aktualiserats. För undvikande av missförstånd vill jag
            säga att Vänsterpartiet inte har ändrat ståndpunkt under de gångna
            månaderna. Däremot har vi genom brev och telefonsamtal från enskilda
            arrendatorer informerats om att vissa jordägare har chockhöjt
            arrendeavgifterna. Detta, tillsammans med de förhållanden som
            Bengt Silfverstrand m.fl.
          </note>
          <note>
            beskriver i sin motion, stärker oss i vår uppfattning om nödvändigheten
            av att införa en lag om friköp av historiska arrenden.
          </note>
          <note>
            Därmed, fru talman, yrkar jag bifall till reservation nr 1.
          </note>
          <note type="speaker">
            Anf. 126 YVONNE RUWAIDA (mp):
          </note>
          <note>
            Fru talman! Jag kan bara säga att jag instämmer i det som Tanja
            Linderborg och Vänsterpartiet har framfört. För att spara tid
            för plenum kommer jag inte att upprepa detta, utan jag yrkar också
            bifall till reservation nr 1.
          </note>
          <note type="speaker">
            Anf. 127 ANITA PERSSON (s):
          </note>
          <note>
            Fru talman! Till det betänkande vi nu behandlar har avgivits
            en gemensam reservation om friköp av historiska arrenden från
            Vänstern och Miljöpartiet -
          </note>
          <note>
            trots att de själva inte har lämnat någon egen motion.
          </note>
          <note>
            Som vi har hört behandlade vi den här frågan våren 1995, då med
            anledning av en proposition om investeringar i arrendejordbruket.
            Det riksdagsbeslutet innebar en förstärkning av arrendatorernas
            ställning, bl.a. ett generellt skydd för jordbruksarrendatorernas
            investeringar. I november 1995 beslutade sedan riksdagen att ytterligare
            förstärka arrendatorernas rättigheter, bl.a. när det gällde skador
            på byggnader och ansvarsskador förorsakade av vilt.
          </note>
          <note>
            Bedömningen att inte införa någon friköpsregel grundade sig på
            att lagstiftningen till förmån för arrendatorernas rättigheter
            gentemot jordägarna så väsentligt hade skärpts. Det skulle också
            strida mot regeringsformens 2 kap. 18 §, där det stadgas att varje
            medborgares egendom är tryggad bl.a. genom att ingen kan tvingas
            att avstå sin egendom till det allmänna eller till någon enskild
            genom expropriation eller annat sådant förfogande, utom när det
            krävs för att tillgodose angelägna allmänna intressen. Det skulle
            också strida mot äganderättsskyddet i Europakonventionen, som
            vi nu har införlivat i regeringsformens
          </note>
          <note>
            2 kap. 23 §.
          </note>
          <note>
            Den här frågan rör förhållandet mellan enskilda och inte ett
            allmänt intresse. När det gäller arrendatorer som sitter på s.k.
            historiska arrenden har de en särskilt stark ställning, i synnerhet
            i frågan om rätten att få stanna kvar på arrendestället. Sedan
            1979 har dessa arrendatorer ett speciellt starkt skydd mot s.k.
          </note>
          <note>
            självinträde från jordägarens sida.
          </note>
          <note>
            Då det inte har inträffat något nytt sedan riksdagen senast tog
            ställning i den här frågan yrkar jag avslag på reservationen och
            bifall till utskottets hemställan i betänkandet.
          </note>
          <note type="speaker">
            Anf. 128 TANJA LINDERBORG (v) replik:
          </note>
          <note>
            Fru talman! Anita Persson och jag har haft ett replikskifte om
            det här tidigare, så jag skall inte gå in på huruvida det här
            strider mot Europakonventionen eller inte. Där har vi helt olika
            uppfattningar.
          </note>
          <note>
            Däremot tyckte jag mig uppfatta att Anita Persson ironiserade
            kring att vi inte hade lagt fram någon egen motion i det här ärendet
            i år. Menar Anita Persson att vi av den anledningen inte skulle
            kunna stödja två så utmärkta motioner, vi som alltid tidigare
            själva har lagt fram motioner i ärendet? Menar Anita Persson det?
          </note>
          <note type="speaker">
            Anf. 129 ANITA PERSSON (s) replik:
          </note>
          <note>
            Fru talman! Givetvis får ni stödja motioner som inte läggs fram
            av era egna partier. Eftersom vi tog så klar ställning i riksdagen
            1995 tycker jag bara att det är litet underligt att nu komma tillbaka
            och stödja enskilda motioner när man inte har motionerat själv.
          </note>
          <note>
            Men jag vet ju vilken inställning Vänsterpartiet har haft i den
            här frågan tidigare och tydligen fortfarande har. Givetvis får
            ni stödja det här. Jag tycker bara att det är förvånansvärt att
            man inte lägger fram egna motioner om man nu vill kämpa för de
            här frågorna.
          </note>
          <note type="speaker">
            Anf. 130 TANJA LINDERBORG (v) replik:
          </note>
          <note>
            Fru talman! Det är kanske inte så konstigt att vi inte lade fram
            någon egen motion, med tanke på att ledamöterna var desamma för
            20 månader sedan som de är nu. Men när motionen ändå kom upp och
            var så utmärkt fanns det ju all anledning att stödja den.
          </note>
          <note>
            Ett annat skäl är de facto att trots att arrendatorerna fick
            en starkare ställning med den proposition som vi antog för 20
            månader sedan visar det sig nu att precis det som Bengt Silfverstrand
            tar upp i sin motion äger giltighet. Det har jag fått flera bevis
            på. Jag har också genom telefonsamtal och brev från enskilda arrendatorer
            fått bevis för att man nu chockhöjer arrendena. Egentligen har
            arrendatorernas ställning inte stärkts så mycket som vi hade önskat.
          </note>
          <note type="speaker">
            Anf. 131 ANITA PERSSON (s) replik:
          </note>
          <note>
            Fru talman! Om arrendena chockhöjs skall man givetvis vända sig
            till Arrendenämnden.
          </note>
          <note>
            Sedan har, om jag inte misstar mig, en av de personer som har
            kämpat för historiska arrenden nu fått möjlighet att köpa sitt
            arrende tack vare den lagstiftning vi har infört. Orsaken till
            det är den skärpta lagstiftning som vi har infört. Det har ju
            hänt mängder av saker sedan 1700-talet, Tanja Linderborg, när
            detta system infördes. Arrendatorerna har numera en mycket stark
            ställning i det svenska rättssamhället.
          </note>
          <note type="speaker">
            Anf. 132 YVONNE RUWAIDA (mp) replik:
          </note>
          <note>
            Herr talman! Anita Persson anser kanske att vi inte skall stödja
            bra förslag bara därför att de lagts fram av regeringen, inte
            av oss själva. Jag vill ha detta klarlagt. Jag följer i riksdagen
            principen att stödja förslag som jag och Miljöpartiet tycker är
            bra, oavsett varifrån de kommer - från regeringspartiet eller
            från andra partier. Bra förslag är bra förslag.
          </note>
          <note>
            Jag tycker att vi kan upphöra med den här typen av diskussioner
            vid plenum. Det här är inte första gången som denna typ av frågor
            kommer upp.
          </note>
          <note type="speaker">
            Anf. 133 BIRGITTA CARLSSON (c):
          </note>
          <note>
            Herr talman! Rubriken på lagutskottets betänkande nr 10 är "Vissa
            fastighetsförvärv", och i betänkandet behandlas tre motioner från
            allmänna motionstiden. Två motioner gäller friköp av historiska
            arrenden. Som tidigare nämnts har detta ämne också behandlats
            våren 1995, då under rubriken "Investeringar i arrendejordbruk".
            De beslut som vi då tog gav ett generellt skydd för jordbruksarrendatorns
            investeringar på arrendestället. De besluten syftade till att
            förstärka arrendatorns ställning gentemot jordägaren, och de genomförda
            förändringarna har verkligen klart stärkt arrendatorns ställning.
          </note>
          <note>
            I Sverige arrenderas 45 % av all jordbruksmark, och det finns
            ungefär 50 000 arrendeupplåtelser. Det är alltså mycket vanligt
            i Sverige att mark brukas av annan än markägaren. Motionerna gäller
            de historiska arrendena, men det är en väldigt liten del av alla
            arrenden som hör hemma i den kategorin. Vi anser inte att det
            finns ett så stort allmänintresse av att stifta lagar som skulle
            göra att markägarna i fråga skulle tvingas sälja sin mark. I ett
            arrendeavtal föreskrivs både rättigheter och skyldigheter både
            för jordägare och för arrendatorer, och i de flesta fall är parterna
            överens. Den lagstiftning som vi nu har på det här området är
            bra.
          </note>
          <note>
            Den tredje motionen gäller generell kontroll av utländska förvärv
            av fast egendom. Centerpartiet har avgivit ett särskilt yttrande
            i den frågan. Vi har väckt en motion som berör just de här frågorna
            och som kommer att behandlas i bostadsutskottet. Det har under
            de senaste åren skett en markant ökning av utlänningars förvärv
            av fast egendom i Sverige. Det gäller beträffande förvärv av både
            jordbruksfastigheter och skogsbruksfastigheter.
          </note>
          <note>
            Detta har inneburit att många mindre orter har utarmats på befolkning.
            Många hus står tomma stora delar av året, vilket får negativa
            konsekvenser för den svenska samhällsutvecklingen. Utländska uppköp
            av jordbruks- och skogsbruksfastigheter kommer att vara till hinder
            för ett rationellt familjebruk. Samverkan på orten uteblir, och
            de naturliga sociala kontakterna mellan de boende försvinner när
            kontaktnätet uttunnas. Detta får många negativa konsekvenser för
            samhället.
          </note>
          <note>
            Vi gjorde omfattande förändringar i förvärvslagarna 1991, som
            har medverkat till att de utländska förvärven ökat. När vi tog
            bort den tillfälliga prisprövningen av förvärv av jordbruks- och
            skogsbruksfastigheter begränsades boplikten till att gälla endast
            i vissa stödområden. Det är viktigt att den lagstiftningen ses
            över, och vi hoppas att motionen härom kommer att få en positiv
            behandling i bostadsutskottet.
          </note>
          <note>
            Herr talman! Med detta yrkar jag bifall till utskottets hemställan.
          </note>
          <note type="speaker">
            Anf. 134 BENGT SILFVERSTRAND (s):
          </note>
          <note>
            Herr talman! Det är med rätt blandade känslor som jag än en gång
            äntrar talarstolen i en fråga som kommit att bli en av de verkliga
            följetongerna i riksdagens historia, frågan om friköp av historiska
            arrenden. Det gäller om människor som i generationer bebott, bebyggt
            och brukat sin jord också skall medges rätten att äga densamma.
            Genom sina dagsverken och arrendeavgifter har dessa i flera avseenden
            fortfarande livegna torpare i många fall betalat arrendestället
            ett oändligt antal gånger. Förslag om att avskaffa den sista resten
            av ett tidsfrämmande förmynderi finner sig riksdagens lagutskott
            lämpligen kunna insortera under den vidsynta samlingsrubriken
            "Vissa fastighetsförvärv".
          </note>
          <note>
            Redan nu kan vi konstatera konsekvenserna av
          </note>
          <note>
            1995 års riksdagsbeslut att inte införa den friköpslag som en
            bred majoritet i Sveriges riksdag beställde redan 1989 och som
            en utredning med juridisk expertis därefter funnit väl förenlig
            med såväl rikets grundlag som våra internationella förpliktelser.
            Arrendatorerna har på flera gods fått sina arrendeavgifter höjda
            med ända upp till 100 %. Efter detta riksdagsbeslut slog man alltså
            till. Därmed faller också lagutskottets uppfattning att friköpsrätt
            inte skulle vara motiverad av sociala skäl.
          </note>
          <note>
            Det är felaktigt att, som både utskottets talesman och Birgitta
            Carlsson gör, påstå att det skulle finnas ett tillräckligt starkt
            socialt skydd och att lagen är bra för arrendatorer. Höjer man
            arrendena med 100 %, visar detta naturligtvis att ett sådant påstående
            är helt felaktigt och att skyddet inte är tillräckligt starkt.
          </note>
          <note>
            Det är mycket beklagligt att lagutskottet gett de nya motionerna
            om friköpsrätt en så summarisk behandling. Att godsägare missbrukar
            sin ställning genom att chockhöja arrendeavgifter och därmed starkt
            försvagar och kanske i vissa fall t.o.m. underminerar människors
            tillvaro borde vara ett tillräckligt tungt skäl för ny sakprövning.
          </note>
          <note>
            Ett lika starkt skäl för förnyad ingående sakprövning är den
            fördjupade analys som vi gjort om en friköpslags förenlighet med
            grundlag och Europakonvention. Medan såväl regeringsproposition
            som två lagutskottsbetänkanden - senast det som vi nu behandlar
            - bara innehåller vaga antaganden om att en friköpslag enligt
            Arrendekommitténs modell skulle stå i strid med äganderättsskyddet
            i Europakonventionen, har vi gått till grunden med detta antagande
            och kan efter ytterligare juridiska konsultationer konstatera
            att det är ett antagande som vilar på ytterst bräcklig grund.
          </note>
          <note>
            För det första är de feodala systemens knytning till äganderätten
            inte särskilt stark i grundlagens mening.
          </note>
          <note>
            För det andra föreligger inte något uttalande från vare sig EU
            eller Europadomstolen som stödjer uppfattningen att en friköpsrätt
            skulle stå i strid med äganderätten. För det tredje visar uttalanden
            som Europadomstolen faktiskt gjort i jämförbara tvister att de
            nationella organen är bättre skickade än domstolen att avgöra
            vad som skall anses vara i allmänt intresse.
          </note>
          <note>
            Lägg därtill att det i Sverige föreslås att friköp skall ske
            till marknadspris medan ersättningen i fall från
          </note>
          <note>
            Storbritannien som prövats av domstolen regelmässigt har understigit
            marknadsvärdet.
          </note>
          <note>
            Tre frågor inställer sig. Varför har utskottet inte krävt en
            ingående och saklig prövning av huruvida
          </note>
          <note>
            Arrendekommitténs förslag till friköpslag är förenligt med Europakonventionen?
            Och om Arrendekommitténs förslag till äventyrs anses vara ett
            alltför långtgående ingrepp i en i och för sig tvivelaktig äganderätt,
            varför kräver man inte ett förslag med mindre räckvidd? Det går
            ju alldeles utmärkt att begränsa en friköpslags verkan, om bara
            viljan finns. Och varför skall enskilda godsägare ha ett starkare
            rättsskydd än enskilda arrendatorer?
          </note>
          <note>
            Även om det är lätt att känna vemod över lagutskottets slentrianmässiga
            behandling av en grundläggande frihets- och rättvisefråga, nämligen
            rättvisa åt en grupp arrendatorer som fortfarande i flera avseenden
            är rättslösa och genom godtyckliga arrendehöjningar kan tvingas
            gå från gård och grund, tänker jag inte ge upp.
          </note>
          <note>
            Eftersom det nu gått mer än fem år sedan 1990-års arrendekommitté
            lade fram sitt förslag till friköpslag kan det vara hög tid att
            låta en ny utredning förutsättningslöst pröva den grundläggande
            frågan om lagens förenlighet med våra internationella åtaganden,
            något som både regeringen och lagutskottet av någon anledning
            inte har velat gå in på närmare. Genom att koncentrera utredningens
            uppdrag till denna aspekt och de sociala konsekvenserna av godtyckliga
            arrendehöjningar borde förutsättningar föreligga att kunna lägga
            fram en ny proposition innan mandatperiodens utgång. Vi återkommer
            till denna fråga under allmänna motionstiden i september.
          </note>
          <note>
            I detta anförande instämde Bengt Kronblad (s).
          </note>
          <note type="speaker">
            Anf. 135 BIRGITTA CARLSSON (c) replik:
          </note>
          <note>
            Herr talman! Det är ett frivilligt åtagande man gör som arrendator
            när man arrenderar mark. Det är inget man tvingas till att göra.
            Däremot ser jag det som mycket främmande att man när man varit
            arrendator skall kunna tvinga sig till att köpa marken. Man väljer
            frivilligt att vara arrendator.
          </note>
          <note>
            Sedan till frågan om oskäliga avgifter. Det är helt klart att
            en jordägare inte har någon rättighet att ta ut avgifter utöver
            vad arrendestället kan bära. Det finns priser satta i förhållande
            till det man arrenderar. Det finns stora möjligheter att få hjälp
            med att överklaga om ett arrende är felaktigt satt.
          </note>
          <note>
            Jag pratade med arrendeombudsmannen för vårt distrikt hemma hos
            oss i Vänersborg. Han menade på att det inte var ett så stort
            problem som har gjorts gällande. Också jag har hört detta, och
            jag ringde upp honom för att fråga om just det. Det är några få
            som har klagat. Man har då möjlighet att få hjälp med det.
          </note>
          <note>
            Det utreds om det är en oskälig avgift som tas ut, och man får
            sin avgift sänkt om det skulle vara fel i arrendesättningen.
          </note>
          <note type="speaker">
            Anf. 136 BENGT SILFVERSTRAND (s)
          </note>
          <note>
            replik:
          </note>
          <note>
            Herr talman! Det är inte frågan om någon tvångsinlösen i den
            bemärkelse som Birgitta Carlsson anför. Det är klart uttalade
            och begränsade fall där det finns en synnerligen stark anknytning
            till arrendestället och där den enskilde arrendatorn praktiskt
            taget har svarat för alla investeringar. I vissa fall är det inte
            ens en gång klarlagt att godsägaren, exempelvis i fallet Koberg,
            är den verkliga ägaren. Det har ifrågasatts juridiskt om det är
            den rätta ägaren.
          </note>
          <note>
            I ett sådant läge kan man formulera en lag på ett sådant sätt
            att den återger rätten att själv äga marken till de människor
            som i praktiken har bott, bebyggt och gjort allt arbete på gården
            under generationer. Det är ett mycket begränsat antal fall det
            är fråga om. Det är juridiskt prövat, och det är i dessa juridiska
            prövningar klarlagt att det är väl förenligt med äganderätten.
          </note>
          <note>
            Det är klart att man kan överklaga beslut om höjda arrendeavgifter.
            Men det har uppstått ett stort antal fall som i tiden ligger kopplat
            till ett riksdagsbeslut.
          </note>
          <note>
            Det har naturligtvis tolkats av godsägarna som: Riksdagen följer
            inte längre den här frågan, och nu kan vi slå till.
          </note>
          <note>
            Det finns ytterligare ett exempel på detta missbruk. Flera arrendatorer
            har utnyttjat möjligheten till bidrag för att bevara kulturmiljön
            och den biologiska mångfalden. Sådant bidrag utgår med 800 kr
            per hektar. Trots att dessa värden är skapade av jordbruksbefolkningen
            och inte av godsherrarna har fideikommissarien höjt arrendeavgiften
            med 500 kr per hektar för att komma i åtnjutande av en del av
            miljöstödet.
          </note>
          <note>
            Detta tillsammans med en ökande tendens till indragningar hotar
            landsbygdsbefolkningens intressen och rätt att värna om sitt eget
            kulturlandskap. Det borde bekymra centerpartister, som faktiskt
            har motionerat i vår riktning.
          </note>
          <note type="speaker">
            Anf. 137 ANITA PERSSON (s):
          </note>
          <note>
            Herr talman! Jag reagerar starkt när Bengt Silfverstrand säger
            att lagutskottet inte gör någon saklig prövning. När frågan behandlades
            med anledning av regeringens proposition år 1995 tog vi klart
            ställning, och naturligtvis gjorde vi då en saklig prövning.
          </note>
          <note>
            När det gäller frågan att friköpsrätt står i strid med
          </note>
          <note>
            Europakonventionen stod i den proposition som regeringen då lade
            fram att både Svea hovrätt och Uppsala universitets juridiska
            fakultet klart ifrågasatte om friköpsrätten skulle vara förenlig
            med konventionen.
          </note>
          <note>
            Det kan inte vara ett allmänt intresse att man tar från en enskild
            och ger till en annan enskild. Det skulle helt klart strida mot
            regeringsformens 2 kap. 18 §.
          </note>
          <note>
            Jag beklagar att Bengt Silfverstrand tror att vi i lagutskottet
            lämnar ifrån oss ärenden utan att göra sakliga prövningar.
          </note>
          <note type="speaker">
            Anf. 138 BENGT SILFVERSTRAND (s):
          </note>
          <note>
            Herr talman! Det är väl ändå att övertolka vad jag sade, Anita
            Persson. Jag sade att man inte hade gjort någon ny ingående sakprövning,
            trots att det har kommit fram nya omständigheter i frågan. Det
            kan jag bekräfta genom att läsa vad utskottet skriver. Utskottet
            skriver utan någon som helst motivering efter att ha redogjort
            för motionerna: Utskottet anser att vad som anförs i motionerna
            inte utgör skäl att nu göra någon annan bedömning.
          </note>
          <note>
            Då är det alltså inte något skäl att man missbrukar beslutet
            i så måtto att man i många fall höjer arrendeavgifterna godtyckligt,
            bl.a. för att komma i åtnjutande av EU-bidrag. Jag menar att det
            finns brister i sakprövningen. Man har uppenbarligen inte besökt
            dessa ställen och intervjuat arrendatorerna i samband med prövningen.
            Det var vad jag menade, och det var på den punkten jag var kritisk
            mot den bristande sakprövningen.
          </note>
          <note>
            När det sedan gäller allmänintresse och hänvisningen till Uppsala
            universitet säger EU-domstolen i samband med prövade fall från
            Storbritannien att den enskilda nationens organ är bättre lämpade
            att göra den bedömningen. Uppsala universitet säger att allmänt
            intresse inte endast behöver föreligga i fall då egendom överförs
            till staten eller kommunen, utan ett sådant intresse kan finnas
            även när egendom överförs från en enskild till en annan enskild.
          </note>
          <note>
            Det finns inga övertygande bevis för att detta inte skulle hålla.
            De är åtminstone så vaga att det vore värt en prövning precis
            som man i flera fall har gjort i
          </note>
          <note>
            England och att Sverige vågade ta det steget.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            13 § Sjöfylleri
          </note>
          <note>
            Föredrogs
          </note>
          <note>
            Lagutskottets betänkande 1996/97:LU11
          </note>
          <note>
            Sjöfylleri
          </note>
          <note type="speaker">
            Anf. 139 AGNE HANSSON (c):
          </note>
          <note>
            Herr talman! Det råder en bred samstämmighet om att det inte
            är tillåtet att framföra en bil i onyktert tillstånd. Det är självklart
            för alla att det krävs nykterhet i yrkestrafiken på våra vägar.
            Lika självklart är det att det krävs nykterhet för trafiken i
            luften och för den spårbundna trafiken. Men till sjöss är det
            annorlunda.
          </note>
          <note>
            Där finns det ingen lagreglering som i klartext förbjuder framförandet
            av en båt i ett onyktert tillstånd. Det är märkligt.
          </note>
          <note>
            På land får polisen göra kontroller praktiskt taget när som helst
            för att kontrollera nykterheten hos den som framför ett fordon.
            Till sjöss är det annorlunda.
          </note>
          <note>
            Till sjöss förbjuder lagen inte uttryckligen att någon är onykter
            om vederbörande framför en båt. Det är tillräckligt att man inte
            utgör fara för egen eller andras säkerhet. Någon promillegräns
            finns i realiteten inte till sjöss. Det kan först bli straffbart
            att framföra båt om promillegränsen 1,5 promille överskrids.
          </note>
          <note>
            Detta annorlunda till sjöss är märkligt. Det är inte minst märkligt
            därför att antalet fritidsbåtar och fritidsbåtstrafiken ökar väldigt
            kraftigt. Snabbheten ökar, och sjötrafiken börjar i det fallet
            mer och mer att likna vägtrafiken. Men på lagstiftningens område
            råder inte harmoni.
          </note>
          <note>
            Centerpartiet har uppfattningen att samma krav på nykterhet skall
            ställas vid framförandet av en båt till sjöss som vid framförandet
            av en bil på vägen. I en partimotion kräver vi att en promillegräns
            skall införas, en principiell nollgräns till sjöss för den som
            framför en båt. Vi föreslår vidare i samma partimotion att man
            jämställer alkohol med narkotika och att en principiell nollgräns
            skall gälla i all trafik. Motivet är självklart - det är säkerhet.
            För att säkra våra egna och andras liv bör vi ha en sådan här
            lagstiftning.
          </note>
          <note>
            I betänkandet behandlas nykterheten till sjöss, eller som rubriken
            lyder: sjöfylleri. Även om utskottet gör långtgående skrivningar
            i motionens riktning, avstyrker utskottet kraven på att man skall
            införa en promillegräns på samma sätt som gäller i trafiken enligt
            trafikbrottslagen. I reservationen har vi vidhållit motionens
            krav på en promillegräns också till sjöss.
          </note>
          <note>
            Utskottets majoritet motiverar sitt ställningstagande med att
            man ytterligare vill avvakta propositionen kring Drog- och rattfylleriutredningens
            förslag. Först i anslutning till det ärendet, om drogfylleri i
            dess helhet, vill man ta ställning till en eventuell promillegräns
            också till sjöss.
          </note>
          <note>
            Vi kan för vår del inte se någon anledning till att riksdagen
            nu skall behöva vänta längre på att fatta beslut i denna fråga.
            Redan 1992 föreslog Väg- och sjöfyllerikommittén just en promillegräns
            för grovt sjöfylleri. Sedan dess har Brottsförebyggande rådet
            i en rapport 1996 bekräftat att det är möjligt att tillämpa en
            promillegräns även för sjötrafiken.
          </note>
          <note>
            Mot bakgrund av detta och med anledning av vad jag nu har anfört
            ber jag, herr talman, att få yrka bifall till reservationen som
            är fogad till lagutskottets betänkande nr 11.
          </note>
          <note type="speaker">
            Anf. 140 ELVER JONSSON (fp):
          </note>
          <note>
            Herr talman! Trafiksäkerheten har under många år blivit rejält
            förbättrad. Fysiska förbättringar i trafikmiljö och på fordon
            i kombination med lagtekniska förändringar har radikalt höjt trafiksäkerheten,
            både i absoluta tal och, framför allt, i relativa mått. Både det
            professionella och det ideella trafiksäkerhetsarbetet har starkt
            bidragit till denna förbättring. Nu lanseras den s.k. nollvisionen
            av såväl motororganisationer som Vägverket och Kommunikationsdepartementet
            -
          </note>
          <note>
            allt i avsikt att kraftigt reducera antalet människor som skadas
            eller dödas i trafiken.
          </note>
          <note>
            Dagens betänkande om sjöfylleri tar framför allt upp den mänskliga
            faktorns roll i trafiken. Graden av onykterhet och fylleri i sjötrafiken
            är inget givet mått.
          </note>
          <note>
            Den kan både förbättras och försämras. I mer än 20 år har frågan
            aktualiserats här i riksdagen, dvs. sedan bara några år efter
            det att en uttrycklig straffbestämmelse införts för sjötrafikens
            del beträffande trafikonykterhet.
          </note>
          <note>
            Den nu gällande bestämmelsen, som tillkom den 1
          </note>
          <note>
            juli 1991, innebar en uppdelning av sjöonykterhet i dels sjöfylleri,
            dels grovt sjöfylleri. Man ville ha en tydlig gradskillnad, men
            det fanns också en uttalad avsikt att även påföljden av olika
            slags trafikonykterhet i sjötrafiken skulle ha samma principiella
            bedömning. En annan förändring som byggde på samma tanke var en
            mer enhetlig straffpåföljd. Då maximistraffet för grovt rattfylleri
            fördubblades från ett till två år, blev detta regel också för
            grovt sjöfylleri.
          </note>
          <note>
            Lagutskottet resonerar i likhet med både den nuvarande regeringen
            och den tidigare fyrpartiregeringen så att landtrafik och sjötrafik
            har blivit alltmer lika.
          </note>
          <note>
            Den starkt ökade hastigheten i sjötrafiken, inte minst när det
            gäller fritidsbåtar, och den blandande och mycket ofta täta sjötrafiken
            är i sig stora faromoment.
          </note>
          <note>
            Den tydligaste skillnaden är att det inte finns några promillegränser
            i sjötrafiken. Det är ett förhållande som kritiseras i motioner
            från flera partier.
          </note>
          <note>
            Erinras kan också det faktum att den statliga vägoch sjöfyllerikommittén
            föreslog en promillelagstiftning i det helt eniga betänkande som
            lades fram för mer än fyra år sedan. Sju partier stod bakom det,
            och den promillelagstiftningen efterlyses nu i många motioner.
          </note>
          <note>
            Förvisso har det skett en attitydföränding i riksdagen under
            de drygt 20 år som frågan har diskuterats.
          </note>
          <note>
            Jag har själv varit med och motionerat. Nästan varje år har det
            kommit ett antal motioner. Det har gjorts statsråds- och regeringsuttalanden
            om att man borde utreda frågan i avsikt att komma med en lagstiftning.
          </note>
          <note>
            Under 70-talet möttes ett sådant resonemang av förvåning, för
            att inte säga förakt. Under 80-talet var det en tydligt stiltje.
            Likgiltigheten var påfallande från utskott och riksdag.
          </note>
          <note>
            Men de allt svårare sjöolyckorna satte press på lagstiftarna.
            När 1991 års lag utarbetades och antogs övervägdes också promillegränser.
            Då hänsköt man frågan till att utredas, vilket också skedde i
            den nämnda kommittén. Den kom året efter med sitt enhälliga förslag
            om införande av promillegränser i sjötrafiken. Den dåvarande regeringen
            erkände problemen med sjöfylla i sin proposition nr 44, som presenterades
            för riksdagen under hösten 1993, men man avstod från att föreslå
            promilleregler i sjötrafiken. Man erkände problemen men hemföll
            åt att räkna upp gamla traditionella invändningar om de särpräglade
            omständigheterna i sjötrafiken.
          </note>
          <note>
            Visserligen fick Väg- och sjöfyllerikommittén en klapp på axeln.
            Man erkände att den lagtekniska lösningen som kommittén presenterat
            var "i många stycken tilltalande". Men regeringen tog även denna
            gång sin tillflykt till en ny översyn och utvärdering, som Brottsförebyggande
            rådet fick ta sig an. De skulle se på effekterna av 1991 års ändringar
            på sjöfyllerilagstiftningens område. Däremot var man beredd att
            jämställa i påföljdsfrågan som jag nyss nämnde, dvs. fördubbla
            maximistraffet för grovt fylleri i såväl landsvägs- som sjötrafik.
          </note>
          <note>
            I december 1993 fick alltså BRÅ i uppdrag att klarlägga om beteendet
            till sjöss och sjösäkerheten hade påverkats av de tidigare gjorda
            lagändringarna.
          </note>
          <note>
            Först i början av 1996 kom rapporten Sjöfylleri, en utvärdering
            av 1991 års lagstiftning. Under dessa mellanliggande år valde
            såväl statsråd som lagutskott att inte föregripa en sådan utvärdering,
            som med det ånyo fick ett par års frist.
          </note>
          <note>
            För ganska precis ett år sedan behandlade riksdagen denna fråga
            då lagutskottet återigen hade att behandla ett antal motionsyrkanden.
            Visserligen anförde utskottet att alkoholförtäring i samband med
            sjötrafik inte är förenligt med krav på sjölivet, eftersom det
            leder till för stora risker för allvarliga olyckor. Men man återgick
            till att tala om det mycket varierande förhållanden som råder
            till sjöss. Man landade dock på att förutsätta ett nytt övervägande
            från regeringen, som nu intog en mer sträng hållning till onykterhet
            på sjön, och man ville få en mer anpassad lagstiftning gentemot
            trafik som berörs av trafikbrottslagen. Men för säkerhets skulle
            skickade man också med talet om de s.k. "betydande svårigheter"
            som förekom i tilllämpningen av en promilleregel i sjötrafiken.
          </note>
          <note>
            Herr talman! Så har denna fråga bollats under mycket lång tid.
            Verkligheten och omständigheterna har gjort en reformering av
            lagen alltmer angelägen.
          </note>
          <note>
            Regeringen och riksdagen har instämt i att situationen blivit
            alltmer allvarlig med de höga hastigheterna, med fartyg med farlig
            last och med stora färjebåtar med hundratals eller ibland tusentals
            passagerare.
          </note>
          <note>
            Ändå har man inte kommit till skott. Så sent som i augusti i
            fjol uttalade justitieministern i ett skriftligt frågesvar att
            ett ställningstagande från regeringens sida skulle presenteras
            för riksdagen vid ett senare tillfälle.
          </note>
          <note>
            Sjösäkerhetskommittén har nu i dessa dagar kommit med ett slutbetänkande
            för sin del: Handlingsprogram för ökad sjösäkerhet. Där slås fast
            att nykterhet på sjön är väsentligt från sjösäkerhetssynpunkt
            och att det är angeläget att problemet med gränsvärdet för grovt
            sjöfylleri borde få sin lösning.
          </note>
          <note>
            Men för den senfärdige lagstiftaren har man också hänvisat till
            Drograttfylleriutredningen som var klar under hösten 1996. Det
            betänkandet remissbehandlas fortfarande. Här upprepar sig mönstret
            igen. Regeringen och utskottsmajoriteten får återigen en frälsarkrans
            att hålla sig i för att inte allt för raskt behöva komma till
            skott om en ny reform.
          </note>
          <note>
            Nu talar man om att koppla samman Drograttfylleriutredningens
            förslag med promillelagstiftningen i sjötrafik. Det är knappast
            en omständighet som kommer att förenkla frågan, då vi vet att
            andra droger än alkohol i trafiken är klart svårare att sätta
            ett gränsvärde för än vad man kan göra med just alkoholtester.
          </note>
          <note>
            Utskottsmajoriteten utgår nu från att regeringen skall ta ställning
            till behovet av promillereglerna i sjötrafiken senast i anslutning
            till lagstiftningen om drograttfylleri.
          </note>
          <note>
            Herr talman! Jag menar att detta är ett säkert sätt att skjuta
            frågan framåt i tiden. Dessutom landar utskottsmajoriteten inte
            på ett tydligt besked om var man står i sakfrågan. Därför vill
            jag till utskottets företrädare väcka frågan om utskottsmajoriteten
            efter alla dessa år har en ståndpunkt att redovisa. Är man beredd
            att förorda en promillelagstiftning? Ett sådant ställningstagande
            har däremot reservanterna gjort då de tydligt uttalat att regeringen
            snarast skall återkomma till riksdagen med lagförslag om införande
            av promilleregler i sjölagen.
          </note>
          <note>
            Herr talman! Jag yrkar därför bifall till reservationen till
            lagutskottets betänkande nr 11.
          </note>
          <note type="speaker">
            Anf. 141 ANITA PERSSON (s):
          </note>
          <note>
            Herr talman! Som tidigare talare har sagt har frågan om att införa
            promilleregler till sjöss diskuterats under många år. Onykterhet
            till sjöss är mycket allvarligt, liksom onykterhet på våra vägar.
            Straffen har också höjts, och det har haft effekt. Även om vi
            inte har promilleregler i sjölagen kan man nämligen dömas till
            grovt sjöfylleri om analysresultatet visar att man har en alkoholhalt
            som uppgår till 1,5 %.
          </note>
          <note>
            Införandet av promilleregler är inte enkelt, men jag är övertygad
            om att det är möjligt. Det har ett stort stöd hos allmänheten
            och hos flera myndigheter som
          </note>
          <note>
            Sjöpolisen, Kustbevakningen m.fl. Rättssäkerheten kräver emellertid
            en lagteknisk modell som kan undanröja problem vid tillämpningen.
            Ett annat problem är att sjölagen omfattar alla farkoster till
            sjöss från den minsta lilla bräda till stora oceanbåtar. Den omfattar
            också alla som fullgör en uppgift av väsentlig betydelse för säkerheten
            till sjöss. Därför blir lagstiftningen mer problematisk än när
            det gäller rattonykterhet.
          </note>
          <note>
            När vi diskuterade nykterhetsfrågorna i Sjösäkerhetskommittén
            konstaterade vi att arbetsmarknadens parter har infört egna regler
            som innebär 0,2 % under arbetstid och 0,4 % under fritid, då de
            regler som anges i STCV-konventionen är alldeles för höga.
          </note>
          <note>
            Men, herr talman, det kan inte vara arbetsmarknadens parter som
            skall avgöra vilka promilleregler som skall gälla. Det skall givetvis
            vara riksdagen som skall göra det.
          </note>
          <note>
            Förra året var vi eniga om att regeringen borde överväga att
            införa promilleregler med anledning av
          </note>
          <note>
            BRÅ:s då avlämnade rapport. Där ansågs att det kan finnas två
            skäl för införandet av ett gränsvärde: dels för att det skulle
            få en pedagogisk och moralbildande effekt att låta samma principer
            gälla både väg- och sjötrafik och att nykterheten och därmed också
            säkerheten till sjöss skulle gagnas av detta, dels för att en
            sådan gräns skulle ha stora processuella fördelar i och med att
            bevisningen i mål om sjöfylleri skulle förenklas och rättssäkerheten
            för de misstänkta öka.
          </note>
          <note>
            Mot införande av ett gränsvärde finns två argument: dels att
            differentierade och särpräglade förhållanden råder till sjöss
            jämfört med på land, dels att det inte bör införas en regel vars
            efterlevnad inte kan övervakas.
          </note>
          <note>
            Av undersökningen som BRÅ gjorde framgår också att brott mot
            sjöfyllerilagen huvudsakligen kommer till rättsväsendets kännedom
            som ett resultat av att allmänheten tipsar om att ett sådant brott
            har begåtts.
          </note>
          <note>
            Detta gäller till skillnad mot rattfylleribrott, som i mycket
            stor utsträckning upptäcks genom polisens kontroller. Men i jämförelse
            med rattfylleribrott är andelen fall med höga promillehalter tyvärr
            mycket stor vid sjöfylleribrott. Detta är mycket allvarligt.
          </note>
          <note>
            Alkoholförtäring i samband med sjötrafik är inte förenligt med
            de krav som sjölivet ställer. Det kan leda till ökade risker för
            allvarliga olyckor. Vi vet att under senare år har antalet fritidsbåtar
            ökat kraftigt.
          </note>
          <note>
            Trafiken på vattnet har därmed blivit allt tätare.
          </note>
          <note>
            Dessutom har alltfler fritidsbåtar kapacitet för höga hastigheter.
            Under sommaren kan trafikförhållandena till sjöss likna dem som
            råder på landsvägarna. Därför krävs det också till sjöss reaktionssnabbhet
            och gott omdöme.
          </note>
          <note>
            Dessa förhållanden har legat bakom utskottets tidigare ställningstagande
            att man borde överväga om inte en strängare syn på onykterhet
            till sjöss borde komma till uttryck genom en ändring i sjölagen.
            På så sätt skulle bestämmandet av påföljd för brottet närmare
            anpassas till vad som gäller enligt trafikbrottslagen.
          </note>
          <note>
            Som Elver Jonsson sade har nu två utredningar nyligen avlämnat
            sina betänkanden. Dessa är nu föremål för remissomgång. Dels gäller
            det Sjösäkerhetskommittén, dels Drograttfylleriutredningen. Jag
            vet att vi är överens om att promillegränser bör komma till även
            till sjöss, men jag anser att vi skall avvakta regeringens ställningstagande
            till dessa utredningar.
          </note>
          <note>
            Därför anser jag att ett tillkännagivande inte är nödvändigt.
            Jag litar på att regeringen lyssnar på och läser vad som har sagts
            i utskottet och vad som sägs här i kammaren, och återkommer med
            förslag i den riktning vi vill ha.
          </note>
          <note>
            Med det anförda yrkar jag avslag på reservationen och bifall
            till utskottets hemställan i betänkandet.
          </note>
          <note type="speaker">
            Anf. 142 AGNE HANSSON (c) replik:
          </note>
          <note>
            Herr talman! Det är ingen tvekan om att denna fråga skjuts framåt
            undan för undan. Jag tycker att utskottets talesman Anita Persson
            här också för frågan framåt. Hon konstaterar nämligen i sin inledning
            att det är möjligt att införa en promillegräns till sjöss.
          </note>
          <note>
            Hon konstaterar också att alltfler omsluts av det självklara
            kravet på en promillegräns. Det tycker jag är bra. Utskottet skärpte
            också förra året skrivningen ytterligare på väg mot en promillegräns.
          </note>
          <note>
            Jag och andra i Centerpartiet börjar nu att tycka att slalomåkningen
            på sjön är väl omfattande. Elver Jonsson redogjorde på ett föredömligt
            sätt i sin beskrivning för hur detta ärende har bollats mellan
            utredningar, utskottsuttalanden, regeringsuttalanden, statsrådsuttalanden
            osv.
          </note>
          <note>
            Därför bör man nu komma till skott. Anita Persson hänvisade till
            det omfattande och komplicerade problemet att lagen omfattar fler
            än de som kör en båt på sjön. Jag ser inte det som något särskilt
            svårt. För mig är det nämligen självklart att man skall vara nykter
            när man arbetar.
          </note>
          <note>
            Slutligen hänvisar utskottsmajoriteten till Drograttfylleriutredningen.
            Är det verkligen säkert att det är lättare att lösa problemet
            med en promillegräns om man även tar in narkotika och andra preparat
            i bedömningen, Anita Persson?
          </note>
          <note type="speaker">
            Anf. 143 ANITA PERSSON (s) replik:
          </note>
          <note>
            Herr talman! Agne Hansson undrar om det hela blir lättare om
            man även tar hänsyn till narkotikapåverkade personers beteende
            när de är ute och kör på sjön. Jag tror att det är bra om regeringen
            även har med narkotikaproblematiken när den skall ta ställning
            till införande av promillegränser.
          </note>
          <note>
            Vi ser ju hur det är i dag när vi inte har detta klart när det
            gäller rattfylleriet. Därför tror jag att det är viktigt att man
            även tittar på den här sidan.
          </note>
          <note>
            Sedan är det också viktigt att man ser över och får ordentliga
            promilleregler för dem som arbetar på sjön.
          </note>
          <note>
            Men det är också viktigt när det gäller fritidsbåtar. Jag är
            inte så duktig i segling och jag kan inte reglerna, men vad jag
            vet är det ett lagarbete när man är ute och seglar, i alla fall
            när det gäller de större segelbåtarna.
          </note>
          <note>
            Då är det viktigt att vi får en lagstiftning som även gäller
            medhjälparna ombord.
          </note>
          <note type="speaker">
            Anf. 144 AGNE HANSSON (c) replik:
          </note>
          <note>
            Herr talman! Jag har ingenting emot att man gör en helhetsbedömning
            i det här sammanhanget också, som när det gäller rattfylleri,
            och jämställer alla typer av droger. Det är just det kravet vi
            har i vår motion.
          </note>
          <note>
            Jag är inte övertygad om att just promillegränsen till sjöss
            löses lika lätt på det sättet, men jag har ingenting emot att
            man gör det. Jag vet att Anita Persson har gjort ett utomordentligt
            arbete i Sjösäkerhetskommittén. Jag tycker mig vara mer övertygad
            nu om att det kan finnas en bred möjlighet att få igenom en promillegräns
            till sjöss och en större jämställdhet mellan alkohol och andra
            typer av droger i trafiken till sjöss, till lands på vägarna,
            i luften och när det gäller spårbunden trafik.
          </note>
          <note type="speaker">
            Anf. 145 ELVER JONSSON (fp):
          </note>
          <note>
            Herr talman! Regeringen och utskottsmajoriteten bejakar ju de
            många skäl som vi har radat upp i motionerna och som har citerats
            här. Utskottets vice ordförande talar ju om att det är ett allvarligt
            brott och att det finns ett stort stöd för att det blir en påföljd.
          </note>
          <note>
            Jag är för egen del angelägen att säga att påföljden inte främst
            är till för att komma till en straffsituation utan för att förhindra
            ett brott. Dessutom har det stort pedagogiskt värde, som Anita
            Persson nyss sade.
          </note>
          <note>
            Anita Persson talar om svårigheter, nämligen att detta skulle
            vara svårt att hantera och övervaka. Med det resonemanget skulle
            vi knappast ha en promillelagstiftning i landtrafiken heller med
            tanke på de tusentals mil vägar vi har som inte kan kontrolleras.
          </note>
          <note>
            Men avsikten med lagstiftningen är ju att ge en tydligt signal
            att denna typ av brott är allvarligt och att statsmakten ser allvarligt
            på det.
          </note>
          <note>
            Nu kan det utläsas av betänkandet att man ställer upp på behovet
            av en förändring och reform. Men ändå har man ett språkbruk där
            man talar om senare, att ånyo överväga, utreda, göra en översyn,
            avvakta och kanske rent av undvika en lagstiftning. Det är ju
            faktiskt så Anita Persson, och där tror jag att vi kan vara överens,
            att det finns de som tycker illa om en sådan här lagstiftning.
            Därför bör vi som hävdar trafiksäkerheten vara mer ivriga att
            driva på. Jag tror att det behövs en tydlig signal till regeringen.
            Jag har inte lika stor tillit till regeringen som Anita Persson
            sade sig ha.
          </note>
          <note type="speaker">
            Anf. 146 ANITA PERSSON (s):
          </note>
          <note>
            Herr talman! Det är beklagligt att Elver Jonsson inte har tilltro
            till den socialdemokratiska regeringen.
          </note>
          <note>
            Jag hoppas att han kommer att ändra uppfattning i den frågan
            så småningom när det föreligger en proposition avseende promillegränser
            till sjöss.
          </note>
          <note>
            Både Elver Jonsson och jag har ju varit verksamma länge här i
            kammaren. Vi vet båda att vi inte brukar ta ställning förrän remissomgångar
            och sådant är klara. Jag avvaktar regeringens beredning av de
            utredningar som är ute på remiss. Jag är ganska övertygad om att
            regeringen kommer med ett förslag så snart beredningen av dessa
            frågor är klar.
          </note>
          <note type="speaker">
            Anf. 147 ELVER JONSSON (fp) replik:
          </note>
          <note>
            Herr talman! Jag delar Anita Perssons uppfattning att man bör
            avvakta utredningars resultat, remissvar och annat. Men här måste
            man ju säga: För vilken gång i ordningen?
          </note>
          <note>
            När nu utskottsmajoriteten säger sig bejaka argumenten för en
            reform skulle det vara rimligt att också landa på det. Det är
            faktiskt så att regeringen måste krävas på att komma upp till
            bevis, eftersom den har fått en uppmaning att komma med en ny
            lagstiftning.
          </note>
          <note>
            Herr talman! Det handlar ju om att ge den övervakande myndigheten,
            nämligen sjöpolisen, ett enkelt och bra instrument för att beivra
            den här typen av brott. Dessutom - och det har vi ju Anita Perssons
            ord på - skulle det vara ett gott pedagogiskt verktyg att säga
            till den sjöfarande allmänheten att alkohol och trafik på sjön
            inte hör ihop, precis lika litet som det gör i landsvägstrafiken.
            Därför har jag anledning att instämma i utskottsmajoritetens förhoppning
            att regeringen måste ta sig samman och snabbt komma med ett förslag.
            Men för säkerhets skull vore det mycket värt att riksdagen röstade
            fram reservationen, som är tydlig och klar i den här delen.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            LU7 Skadeståndsansvar vid dammhaveri
          </note>
          <note>
            Mom. 1
          </note>
          <note>
            Kammaren biföll utskottets hemställan.
          </note>
          <note>
            Mom. 2 (försäkringsfrågor)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            82 för res. 1
          </note>
          <note>
            15 för res. 2
          </note>
          <note>
            195 avstod
          </note>
          <note>
            57 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            204 för utskottet
          </note>
          <note>
            78 för res. 1
          </note>
          <note>
            14 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 21 c, 19 fp, 19 v, 1 mp
          </note>
          <note>
            För res. 1: 68 m, 10 kd
          </note>
          <note>
            Avstod: 14 mp
          </note>
          <note>
            Frånvarande: 17 s, 12 m, 6 c, 7 fp, 3 v, 3 mp, 5 kd
          </note>
          <note>
            LU8 Familjerättsliga frågor
          </note>
          <note>
            Mom. 2 (partnerskapskonvention)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            264 för utskottet
          </note>
          <note>
            34 för res. 1
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 69 m, 22 c, 19 fp, 10 kd
          </note>
          <note>
            För res. 1: 1 c, 18 v, 15 mp
          </note>
          <note>
            Avstod: 1 v
          </note>
          <note>
            Frånvarande: 17 s, 11 m, 4 c, 7 fp, 3 v, 3 mp, 5 kd
          </note>
          <note>
            Mom. 3 (registrering utomlands)
          </note>
          <note>
            1. utskottet
          </note>
          <note>
            2. res. 2 (fp, mp)
          </note>
          <note>
            Votering:
          </note>
          <note>
            243 för utskottet
          </note>
          <note>
            55 för res. 2
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 69 m, 20 c, 10 kd
          </note>
          <note>
            För res. 2: 3 c, 18 fp, 19 v, 15 mp
          </note>
          <note>
            Frånvarande: 17 s, 11 m, 4 c, 8 fp, 3 v, 3 mp, 5 kd
          </note>
          <note>
            Mom. 6 (kusiners arvsrätt)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Votering:
          </note>
          <note>
            219 för utskottet
          </note>
          <note>
            79 för res. 3
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 23 c, 19 fp, 19 v, 14 mp
          </note>
          <note>
            För res. 3: 69 m, 10 kd
          </note>
          <note>
            Frånvarande: 17 s, 11 m, 4 c, 7 fp, 3 v, 4 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU9 Ersättningsrättsliga frågor
          </note>
          <note>
            Mom. 1 (det allmännas skadeståndsansvar)
          </note>
          <note>
            1. utskottet
          </note>
          <note>
            2. res. 1 (m, fp, mp)
          </note>
          <note>
            Votering:
          </note>
          <note>
            184 för utskottet
          </note>
          <note>
            115 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 21 c, 19 v
          </note>
          <note>
            För res. 1: 69 m, 2 c, 19 fp, 15 mp, 10 kd
          </note>
          <note>
            Frånvarande: 17 s, 11 m, 4 c, 7 fp, 3 v, 3 mp, 5 kd
          </note>
          <note>
            Mom. 4 (skadeståndsansvar vid atomskador)
          </note>
          <note>
            1. utskottet
          </note>
          <note>
            2. res. 3 (c, mp)
          </note>
          <note>
            Votering:
          </note>
          <note>
            248 för utskottet
          </note>
          <note>
            32 för res. 3
          </note>
          <note>
            17 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 66 m, 19 fp, 19 v
          </note>
          <note>
            För res. 3: 1 m, 6 c, 15 mp, 10 kd
          </note>
          <note>
            Avstod: 17 c
          </note>
          <note>
            Frånvarande: 17 s, 13 m, 4 c, 7 fp, 3 v, 3 mp, 5 kd
          </note>
          <note>
            Kerstin Warnerbring (c) anmälde att hon avsett att avstå från
            att rösta men markerats ha röstat nej.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU10 Vissa fastighetsförvärv
          </note>
          <note>
            Mom. 1 (friköp av historiska arrenden)
          </note>
          <note>
            1. utskottet
          </note>
          <note>
            2. res. (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            42 för res.
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 69 m, 21 c, 19 fp, 9 kd
          </note>
          <note>
            För res.: 6 s, 1 c, 19 v, 15 mp, 1 kd
          </note>
          <note>
            Avstod: 1 c
          </note>
          <note>
            Frånvarande: 17 s, 11 m, 4 c, 7 fp, 3 v, 3 mp, 5 kd
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            LU11 Sjöfylleri
          </note>
          <note>
            Mom. 1 (sjöfylleri)
          </note>
          <note>
            1. utskottet
          </note>
          <note>
            2. res. (c, fp)
          </note>
          <note>
            Votering:
          </note>
          <note>
            220 för utskottet
          </note>
          <note>
            66 för res.
          </note>
          <note>
            13 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 69 m, 3 v, 4 mp
          </note>
          <note>
            För res.: 23 c, 19 fp, 4 v, 10 mp, 10 kd
          </note>
          <note>
            Avstod: 12 v, 1 mp
          </note>
          <note>
            Frånvarande: 17 s, 11 m, 4 c, 7 fp, 3 v, 3 mp, 5 kd
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            14 § Sveriges internationella samarbete för hållbar utveckling
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU6
          </note>
          <note>
            Sveriges internationella samarbete för hållbar utveckling (skr.
            1996/97:2)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            15 § Riksdagens revisorers förslag angående arbetsmarknadsutbildning
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU9
          </note>
          <note>
            Riksdagens revisorers förslag angående arbetsmarknadsutbildning
            (förs. 1996/97:RR3)
          </note>
          <note type="speaker">
            Anf. 148 PATRIK NORINDER (m):
          </note>
          <note>
            Herr talman! Det är tråkigt att ledamöterna lämnar kammaren i
            en så här viktig debatt.
          </note>
          <note>
            Jag tänker uppehålla mig till största delen vid behandlingen
            av ärendet i utskottet. Själva revisorernas förslag rör sig om
            tre tillkännagivanden. Majoriteten i utskottet har inte i något
            fall velat tillstyrka tillkännagivandet till regeringen. Jag tycker
            att det är anmärkningsvärt. Med tanke på skrivningarna i betänkandet
            är det ännu mer anmärkningsvärt. Utskottet biträder i princip
            revisorernas förslag och instämmer i det mesta vad revisorerna
            säger.
          </note>
          <note>
            De tre tillkännagivandena gäller ytterligare utvärdering av arbetsmarknadsutbildningen,
            deltagarnas bakgrund och arbetsmarknadsutbildningens inriktning
            och dimensionering.
          </note>
          <note>
            Här har alla remissinstanser varit rätt eniga med revisorerna
            om att det behövs ett tillkännagivande och en ytterligare utvärdering
            av arbetsmarknadsutbildningen.
          </note>
          <note>
            Utskottet skriver att man "instämmer med revisorerna i att kunskapsläget
            i fråga om sådana effekter som mäts genom utvärderingar inte är
            tillfredsställande. Utskottet förespråkar - i likhet med revisorerna
            och remissorganen - att utvärderingsverksamheten förstärks. Såväl
            Arbetsmarknadsdepartementet som
          </note>
          <note>
            AMS bör därvid ta större ansvar.
          </note>
          <note>
            Arbetsmarknadsdepartementet bör sålunda ta initiativ till ytterliga
            studier av arbetsmarknadsutbildningens effekter."
          </note>
          <note>
            Man noterar vidare att AMS har utarbetat en uppföljnings- och
            utvärderingsplan. Vidare skriver man:
          </note>
          <note>
            "I sin utvärderingsverksamhet bör AMS i stor utsträckning anlita
            utomstående organ, anser utskottet."
          </note>
          <note>
            Man sammanfattar det hela med att man instämmer med revisorerna
            om vikten av utvärderingar. Man utgår från att utvärderingarna
            av arbetsmarknadsutbildningen genomförs. Med all denna skrivning
            i utskottet landar man i att "bör mot denna bakgrund inte föranleda
            något uttalande av riksdagen". Det är rätt märkligt. Här instämmer
            man i det mesta, men så landar man i en sådan skrivning.
          </note>
          <note>
            Det här återkommer även i de andra punkter där revisorerna föreslagit
            ett tillkännagivande. Beträffande deltagarnas bakgrund anser man
            att det är
          </note>
          <note>
            "värdefullt med en sådan redovisning från AMS som revisorerna
            efterlyser, i vilken en fördjupad analys görs av deltagarnas bakgrund
            och orsakerna till den uppkomna fördelningen såvitt gäller olika
            grupper."
          </note>
          <note>
            Även där landar man i en liknande skrivning: "Något särskilt
            tillkännagivande med anledning av revisorernas förslag i fråga
            om deltagarnas bakgrund synes emellertid inte erforderligt." Någon
            svagare motivering får man nog leta efter.
          </note>
          <note>
            I den tredje frågan är det samma sak. Utskottet instämmer i allt
            väsentligt i vad revisorerna anfört. Så landar man i den något
            konstiga inställningen: "Något uttalande av riksdagen med anledning
            av revisorernas förslag i dessa eller övriga avseenden föreslår
            utskottet dock inte."
          </note>
          <note>
            Jag begriper inte, herr talman, varför Socialdemokraterna och
            stödpartiet Centern inte kan bifalla revisorernas yrkande om tillkännagivande.
            För mig är det obegripligt.
          </note>
          <note>
            Det finns en bred enighet i utskottet. Alla partier -
          </note>
          <note>
            utom socialdemokraterna och dess stödparti Centern -
          </note>
          <note>
            anser att revisorerna har helt rätt i sitt resonemang, men man
            kan ändå inte bifalla revisorernas förslag.
          </note>
          <note>
            Jag ser revisorernas roll som en hjälp i riksdagens och regeringens
            arbete. Det som ligger till grund för betänkandet är ett mycket
            gediget och omfattande arbete som revisorerna har lagt ned. Det
            viftas nu bara bort av utskottsmajoriteten.
          </note>
          <note>
            Om man jämför med revisorernas roll i privata företag har de
            en konsultroll. Man bistår med hjälp att göra analyser och hjälper
            ledningen att undvika misstag. På samma sätt borde revisorernas
            arbete kunna användas i riksdagen. Men tydligen är detta känsligt.
          </note>
          <note>
            Det har blivit något av en Thage G-punktare av det hela. Regeringen
            anser sig så felfri att varje form av kritik blir en oerhörd kränkning.
            Därför rycker utskottsmajoriteten ut för att skydda regeringen
            från denna fruktansvärda händelse, att bli beskylld för någonting,
            att inte kunna allt, att inte vara helt felfri.
          </note>
          <note>
            Det är inte så konstigt att förtroendet för regeringen är lågt
            och att alltfler medborgare har en pessimistisk inställning till
            framtiden. Människor måste undra vad som sker i denna kammare
            när alla är överens om att revisorerna har rätt men att man inte
            kan tillkännage detta ens till regeringen. Jag får kanske senare
            under debatten en förklaring till varför man beter sig på det
            här underliga sättet. Är man verkligen så känslig?
          </note>
          <note>
            Vi från moderaterna har avgett ett särskilt yttrande där vi lämnar
            vår syn på arbetsmarknadsutbildningen, något som vi tidigare har
            utvecklat i våra motioner. Vi tar upp tre delar i vårt särskilda
            yttrande.
          </note>
          <note>
            Till att börja med bör utbildningen styras av ett klart definierat
            arbetsmarknadsbehov och genomföras i samarbete med företagen.
            Det är en självklarhet att en utbildning som man erbjuder de arbetslösa
            skall kunna leda till någonting senare och att utbildningen skall
            anordnas i samverkan med företagen.
          </note>
          <note>
            Utbildning bör också kunna ske i trainee-form.
          </note>
          <note>
            Det finns olika sätt att finansiera detta, t.ex. genom utbildningscheckar.
          </note>
          <note>
            Vi anser att det behövs en objektiv och allsidig utvärdering
            av verksamheten. Det är inte acceptabelt att
          </note>
          <note>
            AMS själv ansvarar för huvuddelen av utvärderingen, utan den
            bör göras av utomstående personer. Detta anmärker även revisorerna
            på. Jag tror att det finns flera i utskottet som delar den uppfattningen.
          </note>
          <note>
            Med anledning av det anförda yrkar jag bifall till reservation
            nr 1. Naturligtvis står jag bakom alla våra övriga reservationer.
          </note>
          <note type="speaker">
            Anf. 149 ELVER JONSSON (fp):
          </note>
          <note>
            Herr talman! Dagens betänkande behandlar ett förslag från Riksdagens
            revisorer. De synes ha ett angeläget budskap, och de ståndpunkter
            och förslag som man lyfter fram förtjänar riksdagens uppslutning.
          </note>
          <note>
            Revisorerna har granskat arbetsmarknadsutbildningen och gjort
            viss utvärdering. Man lämnar riksdagen ett antal synpunkter i
            tre avseenden. Utvärderingarna gäller deltagarnas bakgrund och
            utbildningens inriktning och dimensionering.
          </note>
          <note>
            Vi har ju flera gånger under det senaste året diskuterat arbetsmarknadsutbildning
            och därtill hörande frågor i såväl utskott som kammare. Senast
            var kort före jul då vi beslutade om ett kapitaltillskott till
          </note>
          <note>
            AMU-gruppen. Där återkommer regeringen snart med en proposition
            om AMU-gruppens framtida verksamhet. Dessutom har ju utbildningens
            roll diskuterats mycket, inte minst i volymtermer eller i termer
            av kvalitet.
          </note>
          <note>
            Vår principiella ståndpunkt i Folkpartiet när det gäller arbetsmarknadsutbildningen
            är att den behövs förändras i inriktning mot utbildningar som
            är mer anpassade till dagens arbetsmarknad. Visserligen har det
            gjorts påståenden i den riktningen, men alltför litet har kommit
            till praktisk tillämpning. Det är nödvändigt att arbetsmarknadsutbildningen
            förändras så att utbildningen inriktas på det som kan anses vara
            framtidens arbetsmarknad och inte på gårdagens arbetsmarknad.
          </note>
          <note>
            Ett problem som vi dras med just nu är att massarbetslösheten
            har antagit sådana dimensioner att kvantiteterna har kommit för
            mycket i förgrunden.
          </note>
          <note>
            Regeringens ambition att pressa arbetslösheten är ett försök
            att ta en genväg. För vår del tror vi att utbildningen måste inriktas
            på utbildningar som i en del fall
          </note>
          <note>
            - kortsiktigt - är dyrare, men som i stället har hög kvalitet
            och som mycket säkrare leder till ett jobb efter avslutad utbildning.
            Volymkraven får inte ta över en rationell och långsiktigt klok
            hantering.
          </note>
          <note>
            Så till revisorernas förslag. Arbetsmarknadsutbildningen är en
            dyr åtgärd. Därför är det viktigt att vi kan överblicka vilka
            effekter som den får. De utvärderingar som hittills har gjorts
            är inte aktuella. De gjordes i ett annat ekonomiskt läge, och
            sedan måste man också ta hänsyn till de stora volymerna. Det är
            angeläget att göra en bra avvägning mellan arbetsmarknadsutbildning
            och andra typer av åtgärder.
          </note>
          <note>
            Vi från oppositionen konstaterar att arbetsmarknadspolitiken
            inte är tillräckligt genomlyst. Detta är djupt otillfredsställande,
            och det är av största vikt att intentionerna inte stannar enbart
            vid ord. Konkreta resultat är nödvändiga om vi skall få bukt med
            såväl arbetslöshet som rikets affärer.
          </note>
          <note>
            Vi påpekar också i reservation nr 1 att regeringen fortlöpande
            måste genomföra utvärderingar av det slag och i den omfattning
            som föreslås av revisorerna.
          </note>
          <note>
            Ambitionsnivån skall vara hög och kvaliteten skall vara god.
            Utvärderingar för inte bara bli interna utredningar utan bör självfallet
            läggas ut på fristående organ och forskare. Bara då kan de få
            hög trovärdighet och bli i verklig mening användbara.
          </note>
          <note>
            I avseende om deltagarnas bakgrund påpekar revisorerna att de
            prioriterade gruppernas andel av utbildningen måste hållas uppe.
            Inte minst från fördelningspolitisk synpunkt är det angeläget
            att underlätta för personer med svag ställning på arbetsmarknaden
            och att de kan komma i fråga för relevant utbildning.
          </note>
          <note>
            Inte sällan rör det sig om vissa ungdomar, arbetshandikappade
            och medborgare från utomnordiska länder.
          </note>
          <note>
            Men även jämställdhetsperspektivet måste beaktas av arbetsmarknadsmyndigheten.
          </note>
          <note>
            Revisorerna ser med misstänksamhet på att de prioriterade gruppernas
            andel har tenderat att minska och befarar att det rentav kan vara
            fråga om en ny inriktning. I detta avseende behöver länsarbetsnämnder
            ha en mer ensartad inställning. De tillväxtpolitiska och fördelningspolitiska
            målen bör inte avsevärt skilja sig åt från län till län. Statistiska
            brister behöver också åtgärdas. AMS bör få i uppgift att förtydliga
            riktlinjerna i detta avseende, följa utfallet och redovisa resultatet
            till regeringen, som i sin tur har att meddela riksdagen sina
            iakttagelser.
          </note>
          <note>
            Visserligen är vår uppfattning i Folkpartiet att man inte skall
            ha alltför långtgående och detaljutformade riktlinjer för län
            och lokala arbetsförmedlingar, men när det gäller stora principiella
            ställningstaganden behöver de självfallet få sitt genomslag i
            praktisk, vardaglig utbildningsverksamhet. Detta är så angeläget
            att riksdagen bör göra ett särskilt uttalande till regeringen
            i denna fråga.
          </note>
          <note>
            Vår tredje reservation, dvs. nr 7, som tre partier ställer sig
            bakom gäller planeringen av utbildningens inriktning och dimensionering.
            Revisorerna har pekat på brister, inte bara i inriktningen utan
            också i effektiviteten. Därför är det viktigt med en professionell
            upphandling och utbildning. Det är vidare angeläget att göra bra
            och riktiga marknadsbedömningar, att få en korrekt bild av samhällets
            kostnader för arbetsmarknadsutbildningen i relation till andra
            åtgärder, att se vikten av en god svenskundervisning för invandrare
            samt att över huvud taget säkra kvaliteten i arbetsmarknadsutbildningen.
          </note>
          <note>
            Här återkommer jag till mitt påstående i inledningen av anförandet
            om faran av att sådan utbildning alltför mycket kan höra gårdagen
            till. Att detta har lett till att utbildningen alltför ofta inte
            har lett till något jobb uppmärksammas alltför sällan. I det sammanhanget
            kommer de s.k. dyra utbildningarna in i bedömningen. Men i de
            fall att dessa utbildningar skulle underlätta att få ett arbete
            på öppna arbetsmarknaden måste de redan i ett relativt kort perspektiv
            ändå vara att föredra.
          </note>
          <note>
            Bra är riktlinjerna att arbetsmarknadsutbildningen skall vara
            anpassad till den enskildes behov och förutsättningar och i enlighet
            med kraven på arbetsmarknaden. Vi reservanter stryker under att
            ett sådant synsätt bör prägla planeringen av utbildningens inriktning
            och dimensionering. Men här bör riksdagen också göra ett uttalande
            med en innebörd som väl sammanfaller med bl.a. en folkpartimotion.
          </note>
          <note>
            Slutligen, herr talman, bejakar utskottsmajoriteten i allt väsentligt
            revisorernas resonemang och menar att en förtjänstfull genomgång
            av arbetsmarknadspolitiken har skett. Men samma majoritet tycker
            att en del av dessa synpunkter redan har uppmärksammats av Arbetsmarknadsstyrelsen.
            Man instämmer rent allmänt i behovet av utvärderingar och ett
            större ansvar från såväl departement som ämbetsverk. Även socialdemokraterna
            anser att AMS bör anlita utomstående organ i enlighet med revisorernas
            påpekande.
          </note>
          <note>
            Man påminner också om det nya oberoende institutet för utvärdering
            av arbetsmarknadspolitik som inrättades för bara några veckor
            sedan.
          </note>
          <note>
            Till detta kan sägas att massarbetslösheten, som likt en präriebrand
            drar fram över landet, är så alarmerande i omfång och hastighet
            att man inte kan invänta oberoende instituts utvärderingar, som
            ligger alltför långt fram i tiden. Nu bränns det ordentligt i
            arbetsmarknadsfrågorna. De senaste årens ökade arbetslöshet är
            just alarmerande. Som redan tidigare påpekats i denna kammare
            har vi ett Arbogafall varje vecka.
          </note>
          <note>
            Socialdemokrater och centerpartister nöjer sig tyvärr med att
            revisorerna har gjort sitt. Institutet är inrättat och riksdagen
            behöver inte engagera sig ytterligare. Ändå är behovet av uppföljning
            av all den här typen av verksamhet inom offentligsidan mycket
            angeläget.
          </note>
          <note>
            En utvärdering värd namnet måste verkligen komma till stånd.
            Då är det viktigt att det inte bara talas, skrives eller staplas
            ord om utvärderingar. Riksdagens konstitution ger oss möjlighet
            att resa detta krav och att ge regeringen våra åsikter till känna.
          </note>
          <note>
            Därför vill jag, herr talman, yrka bifall till reservationerna
            1, 4 och 7.
          </note>
          <note type="speaker">
            Anf. 150 HANS ANDERSSON (v):
          </note>
          <note>
            Herr talman! Jag skall börja med att yrka bifall till
          </note>
          <note>
            Vänsterpartiets reservationer nr 2, nr 5 och nr 8.
          </note>
          <note>
            Miljöpartiets representant Barbro Johansson har tyvärr blivit
            sjuk under dagen. Hon har sagt till mig att hon hade tänkt yrka
            bifall till de två förstnämnda vänsterpartireservationerna.
          </note>
          <note>
            Patrik Norinder försöker att koka soppa på en spik. Visst är
            det så att man från majoritetspartiets sida nästan alltid är väldigt
            rädd för revisorernas kritik. Huvuddelen av den kritik som framförs
            av revisorerna, vilken jag till mycket stor del ställer mig bakom,
            drabbar egentligen det moras som började inom detta område i början
            på 90-talet. Det är inte bara jag som säger detta. I remissvaren
            till revisorernas rapport skriver expertgruppen för utvärderingsstudien
            inom arbetsmarknadspolitiken, EFA, att forskningsresultaten när
            det gäller arbetsmarknadsutbildning var mycket mer positiva förr
            och att de tenderar att få en sjunkande verkningsgrad.
          </note>
          <note>
            Man skriver: "Dessa forskningsresultat gav inget stöd för den
            förändring av arbetsmarknadspolitikens tidsanpassning och sammansättning
            som skedde i början av 1990-talet. Förutom att åtgärderna i början
            av konjunkturnedgången sattes in senare och i mindre omfattning
            än vid tidigare konjunkturnedgångar var åtgärdssammansättningen
            annorlunda. Istället för att som tidigare låta de efterfrågepåverkande
            åtgärderna vara den första och främsta stabiliseringspolitiska
            åtgärden var det denna gång utbildningsinsatserna som fick denna
            roll."
          </note>
          <note>
            På diagrammen kan man se hur Börje Hörnlund lyfte upp arbetsmarknadsutbildningen
            till att i genomsnitt omfatta 80 000 personer i månaden. Det var
            fri dragningsrätt, som man sade, på denna åtgärdstyp.
          </note>
          <note>
            Man vräkte in utbildningsinsatser, som delvis just uppnådde utförsäkringssyftet.
            Det var en ogenomtänkt arbetsmarknadspolitik av borgerligt märke,
            som egentligen gav upphov till den kvalitetssänkning som man kom
            att se under de närmaste åren. Det är egentligen denna period
            som är utvärderad. Jag vill inte säga att det bara beror på den
            borgerliga regeringens missgrepp, men det politiska ansvaret låg
            faktiskt där.
          </note>
          <note>
            Rent generellt är vi väldigt mycket för utvärderingar. De skall
            tas på stort allvar. I vår motion har vi, i förhållande till revisorerna,
            i väsentlig grad skärpt anmärkningarna.
          </note>
          <note>
            När det gäller behovet av utvärderingar har vi pekat på att det
            inte bara är den operativa verksamheten som skall utvärderas.
            Man måste också utvärdera de alternativ som fanns när utvärderingen
            gjordes liksom regerings och riksdags ansvar. Aldrig har vi väl
            upplevt maken till ryckighet och dragspelande med volymerna när
            det gäller arbetsmarknadspolitik, inte minst arbetsmarknadsutbildning,
            som under just de år som utvärderades. Det leder naturligtvis
            till att Arbetsmarknadsverket får mycket små möjligheter att göra
            noggranna planeringar och, kanske än mindre, uppföljningar. Detta
            är en väldigt viktig del som jag vill lyfta fram.
          </note>
          <note>
            Det andra som jag vill ta upp är metodiken. Vi har i vår motion
            och litet grand också i reservationen diskuterat vilken metodik
            som skall användas. Den vanligaste formen av utvärdering är helt
            enkelt att man tar reda på löneutvecklingen för en person som
            får del av arbetsmarknadsutbildning och personens arbetsmarknadsstatus
            efter ett halvår, ett år, eller några månader - man väljer alltså
            en tidsperiod. Det är klart att detta i väldigt hög grad beror
            på arbetsmarknadsläget, som i första hand inte bestäms av den
            enskildes utbildning på kort sikt utan av den ekonomiska politiken,
            näringspolitiken, regionalpolitiken etc. Därför pekar vi på att
            det används ganska trubbiga instrument, vilket inte bara vi pekar
            på. Delvis bekräftas detta också av revisorerna. Varje genomgång
            av undersökningar och utvärderingsstudier om arbetsmarknadsutbildning
            leder till konstaterandet att kunskapsläget är osäkert. Det är
            mycket svårt att göra jämförelser över tiden och mellan länder.
          </note>
          <note>
            Efter varje undersökning som presenteras, om de råkar vara negativa
            - det finns också positiva - ropas det från borgerligt håll: AMS
            är ruttet! Det är dåligt skött! Varför skall vi hålla på med det
            här?
          </note>
          <note>
            "Flexibilisera" arbetsmarknaden i stället!
          </note>
          <note>
            Den typen av politisering av bräckliga undersökningsresultat
            är mycket dålig. Det finns också i den borgerliga reservationen
            ett inslag av detta. Man säger att nu måste det komma fram konkreta
            resultat, att det inte är acceptabelt att människor så sällan
            får jobb efter genomgången utbildning. Men det handlar inte om
            det, utan det handlar i första hand om en dålig ekonomisk politik
            och en dålig arbetsmarknadspolitik i stort, som leder till små
            jobbchanser. Däremot är en vettig kompetenshöjande insats kanske
            det bästa som man på lång sikt kan göra för den arbetslöse, som
            ofta har stora kompetensbrister.
          </note>
          <note>
            Vi har alltså diskuterat en serie sådana metodproblem, och vi
            har diskuterat vikten av en jämförelse av de alternativ som stod
            till buds. Därför har vi i vår reservation nr 2 gjort en skärpning
            i förhållande till revisorernas påpekande om behovet av och metodiken
            för utvärderingar.
          </note>
          <note>
            I reservation nr 5 tar vi upp en fråga som tas upp i alldeles
            för liten omfattning av revisorerna, nämligen könsperspektivet.
            Kort sagt är det en ojämlik situation som råder mellan män och
            kvinnor. Det är en mindre volym av utbildningsinsatser som riktas
            till kvinnor.
          </note>
          <note>
            Framför allt är kostnaderna väsentligt lägre för de utbildningar
            som riktas till kvinnorna, vilket vi tror beror på slentrian och
            gamla arbetsmarknadsstrukturella föreställningar. Detta mönster
            måste brytas. Det måste vara en del i det uppdrag som AMS har
            att bryta den könssegregerade arbetsmarknaden. Vad kunde vara
            bättre än att använda kompetenshöjande åtgärder för att bryta
            den i Sverige så starkt könssegregerade arbetsmarknaden?
          </note>
          <note>
            Vi noterar att det läggs väldigt liten vikt vid den aspekten
            när revisorerna har utvärderat det här. Vi har gjort en stark
            markering av vårt missnöje på den punkten och av att det, både
            i utvärderingen och i själva arbetet med arbetsmarknadsutbildningen,
            är viktigt att lyfta fram könsperspektivet.
          </note>
          <note>
            Den tredje reservationen, reservation 8, handlar om arbetsmarknadspolitikens
            inriktning. Vad vi försöker säga är att arbetsmarknadsutbildning
            skall definieras som utbildning som sätts in av arbetsmarknadsskäl
            för den som är arbetslös, finansieras med ett aktivitetsstöd och
            ingår i den individuella handlingsplanen. Det leder oss till att
            diskutera några mycket konkreta punkter som vi tycker att revisorerna
            borde ha lyft fram. Även här är det alltså en skärpning av revisorernas
            hållning. Vi menar att vi har sett många exempel på hur man tas
            in under löpande månad eller löpande vecka på olika kurser och
            åker ut igen vid olika tillfällen. Det finns inte alls någon klasstruktur
            när man går i arbetsmarknadsutbildning. Det kan lätt få karaktären
            av att man skall göra sina dagar, man skall få sin kurs gjord.
            Sedan har man en ny status när man kommer till arbetsförmedlingen.
          </note>
          <note>
            Vi tror att det är oerhört viktigt vilket sätt man tas in i arbetsmarknadsutbildning
            på. Det är viktigt att det verkligen är en del i en realistisk,
            individuell handlingsplan som tar hänsyn till möjligheterna och
            förutsättningarna att klara av studierna och till på vilket kvalitativt
            sätt man genomför sina studier, sin utbildning. Det är också viktigt
            att det finns inslag av praktik. Det är mycket ovanligt i dag.
          </note>
          <note>
            Skall man få jobb efter en utbildning, tror jag att praktikinslaget
            är alldeles nödvändigt. Jag tror också att jobbsökaraktiviteten
            är nödvändig. Därför skulle jag vilja se arbetsmarknadsutbildningen
            på ett mycket starkare sätt integrerad i det här med att skaffa
            sig jobb i den individuella handlingsplan man utarbetar tillsammans
            med arbetsförmedlingen. Det finns oerhört mycket att göra på den
            punkten. Vi har pekat på några ytterligare mycket konkreta punkter,
            men jag nöjer mig med detta.
          </note>
          <note>
            Låt mig slutligen säga att en hel del av de problem vi i dag
            ser, kommer sig av en fortsatt ryckighet. Vi har i dag en radikal
            neddragning av arbetsmarknadsutbildningen, av de kompetenshöjande
            inslagen i arbetsmarknadspolitiken. Vi ser det som utomordentligt
            negativt - inte minst eftersom personalpolitiken, personalutbildningen
            i företag, kommuner och statliga myndigheter ofta diskriminerar
            dem som har lägst utbildning och som står längst ned i hierarkin.
          </note>
          <note>
            Vi behöver ett omfattande statligt program för kompetenshöjning
            utanför den normala arbetsgivarsidan. Vi behöver ha en arbetsmarknadsutbildning
            som är stark och långsiktig och som naturligtvis, Elver
          </note>
          <note>
            Jonsson, skall inrikta sig på den kommande arbetsmarknaden. Det
            är en självklarhet. Det är inte lätt att planera, men det är en
            självklarhet. Därför vill jag bara notera att vi är utomordentligt
            dystra över den usla planering som finns på Arbetsmarknadsdepartementet
            och som vi har sett prov på i fråga om debaclet med AMU-gruppen,
            som har att förvalta en mycket stor del av den arbetsmarknadsutbildning
            vi diskuterar.
          </note>
          <note>
            Utvärderingar är alltså mycket bra, men gör dem mer specifika,
            mer konkreta och mer inriktade på de verkliga problem vi har på
            svensk arbetsmarknad.
          </note>
          <note type="speaker">
            Anf. 151 PATRIK NORINDER (m) replik:
          </note>
          <note>
            Herr talman! Min kritik tog inte sin utgångspunkt i vems fel
            det var, när det började, hur det har uppstått och varför. Den
            tog sin utgångspunkt i att revisorerna och utskottet, och även
            Hans Andersson själv, anser att man bör ge det här till känna
            till regeringen. Varför kan man inte göra det då? Vad är det fråga
            om för prestige? Det var det kritiken gällde.
          </note>
          <note>
            Själva arbetsmarknadsutbildningen och hur den skall inriktas
            är inte vad det här betänkandet rör. Det rör hur revisorerna anser
            att vi skall ha en utvärdering. Det gäller revisorernas arbete
            och om vi skall tillkännage det till regeringen eller inte. Det
            var utgångspunkten i min kritik av Socialdemokraternas och
          </note>
          <note>
            Centerns agerande.
          </note>
          <note type="speaker">
            Anf. 152 HANS ANDERSSON (v) replik:
          </note>
          <note>
            Herr talman! Jag kan dela den kritiken. Men både i reservationen,
            den första från de borgerliga partierna, och i Patrik Norinders
            inlägg, finns slängen att regeringspartiet är så skrajset. Vad
            jag påpekar är att de största misstagen, som har lett till de
            mest bekymmersamma effekterna för förmedlingarna, länsarbetsnämnderna,
            AMS och framför allt de arbetslösa, tillkom under den tid då Patrik
            Norinders parti satt i ledningen. Jag vill säga att det nästan
            är dramatiskt hur kvaliteten på arbetsmarknadspolitiska åtgärder
            då försämrades. Tyvärr är det just nu samma tendens.
          </note>
          <note>
            Den enda likheten mellan de två perioderna är Centerns mycket
            starka inflytande på politiken i det här fallet.
          </note>
          <note>
            När det sedan gäller de andra punkterna vi har tagit upp, ligger
            de inte alls vid sidan av vad revisorerna har påpekat. Man har
            tagit upp frågor om vilka grupper som får del av arbetsmarknadsutbildning.
            Det hade varit roligt om även Moderaterna hade lyft fram frågan
            om könssegregering och kvinnors roll.
          </note>
          <note>
            När det gäller planering och inriktning vill jag säga att det
            är planering vi tar upp när vi säger på vilket sätt arbetsmarknadsutbildning
            skall vara integrerad i de individuella handlingsplanerna. De
            skall vara väl förberedda och väl uppföljda på individuell basis.
          </note>
          <note type="speaker">
            Anf. 153 SONJA FRANSSON (s):
          </note>
          <note>
            Herr talman! Utvärderingar syftar till att ta till vara erfarenheter
            av genomförda åtgärder, till att lära för att förbättra. Utvärdering
            bör ske med en kombination av självvärdering och både en intern
            och en extern utvärdering. Genom den interna självvärderingen
            skapas beredskap och öppenhet för synpunkter från den externa
            utvärderingen. För utveckling av verksamheter är det nödvändigt
            med både en intern och en extern utvärdering.
          </note>
          <note>
            Till skillnad från utvärdering innebär uppföljning att ta reda
            på resultatet av vad som skett och av vad som är gjort. Det är
            en del av verkställigheten som ständigt måste göras på olika nivåer
            internt inom verksamheten. Det är viktigt att hålla isär dessa
            båda begrepp i den fortsatta debatten.
          </note>
          <note>
            Herr talman! Riksdagens revisorer har granskat arbetsmarknadsutbildningen
            efter förslag från arbetsmarknadsutskottet. Revisorernas överväganden
            redovisas under fyra rubriker. På tre punkter; utvärderingar,
            deltagarnas bakgrund samt planeringen av utbildningens inriktning
            och dimensionering, begär revisorerna tillkännagivande till regeringen.
          </note>
          <note>
            Utskottsmajoriteten håller med revisorerna om att en noggrann,
            kontinuerlig och kvalitativt god utvärdering av arbetsmarknadsutbildningen,
            både internt via AMS och externt av ett oberoende institut, är
            nödvändig för att förbättra kunskapen om arbetsmarknadsutbildningens
            effekter, precis som Patrik
          </note>
          <note>
            Norinder påpekar. Vi tycker samtidigt att revisorerna slår in
            öppna dörrar. I flera fall gäller i dag inte de förhållanden som
            revisorerna pekat på.
          </note>
          <note>
            Ett exempel på detta är revisorernas förslag om vikten av oberoende
            utvärdering av hela arbetsmarknadspolitiken. Riksdagen har redan
            fattat beslut om att inrätta ett utvärderingsinstitut fr.o.m.
            den 1 januari i år.
          </note>
          <note>
            Ett annat exempel är att AMS redan har utarbetat en uppföljnings-
            och utvärderingsplan som skall möjliggöra en effektivare avvägning
            mellan olika åtgärder. Regeringen har dessutom i regleringsbrevet
            ställt större krav på AMS när det gäller uppföljning och effektivisering
            vid upphandling av arbetsmarknadsutbildning.
          </note>
          <note>
            Sedan flera år tillbaka görs uppföljning av sysselsättningen
            sex månader efter genomgången arbetsmarknadsutbildning kontinuerligt
            av AMS. Svårigheten som finns i dag är att jämföra olika resultat.
            Här måste en utveckling ske av uppföljningsinstrumenten för att
            man bättre skall kunna jämföra och följa upp resultat, så att
            en bra utvärdering därefter skall kunna göras. Dessutom var de
            största problemen med arbetsmarknadsutbildningen under borgerligt
            styre, precis som Hans Andersson mycket riktigt påpekar.
          </note>
          <note>
            Herr talman! Utskottet har liksom revisorerna velat peka på några
            viktiga punkter i betänkandet när det gäller tendensen till minskning
            av de prioriterade gruppernas deltagande i arbetsmarknadsutbildningen.
          </note>
          <note>
            Det kan finnas naturliga orsaker till att arbetshandikappade,
            invandrare och kvinnor fått mindre del av arbetsmarknadsutbildningen
            under senare tid. Ett skäl kan vara att den grundläggande utbildningen
            i dag i huvudsak skall ske genom reguljär utbildning eller att
            invandrare med akademisk examen får svensk kompletteringsutbildning
            som arbetsmarknadsutbildning och därmed blir registrerade som
            enbart akademiker i statistiken. Men eftersom oklarheter finns
            är det viktigt att orsaken till förskjutningen analyseras ordentligt.
          </note>
          <note>
            Det är nödvändigt att uppmärksamma könsperspektivet bättre, särskilt
            i dag då arbetsmarknadsutbildningen i huvudsak är en form av yrkesutbildning.
          </note>
          <note>
            I detta läge är det lätt att kvinnorna får en betydligt mindre
            del av åtgärden. Detta bör belysas i en könsuppdelad statistik
            som redovisar både volymer och kostnader.
          </note>
          <note>
            En annan av de frågor som revisorerna tar upp vill utskottet
            särskilt kommentera, och det gäller undervisningen i svenska för
            invandrare. Ordentliga kunskaper i det svenska språket är en förutsättning
            för att få ett arbete. Det är viktigt att invandrare redan från
            början av sin vistelse i Sverige ges tillräckliga förutsättningar
            att lära sig svenska språket. Här måste den reguljära skolan,
            den kommunala sfi-undervisningen och AMS ta ett helhetsgrepp.
            Utskottet har uppmärksammat en pågående beredning och en kommande
            utvärdering på området och vidtar därför inga ytterligare åtgärder
            i frågan.
          </note>
          <note>
            Slutligen, herr talman, vill jag erinra om att en parlamentarisk
            kommitté nyligen har slutfört sitt arbete om arbetsmarknadspolitiken,
            där utvärderingen av verksamheten var en viktig del i arbetet.
            Arbetsmarknadspolitiska kommitténs betänkande finns nu på
          </note>
          <note>
            Arbetsmarknadsdepartementet som underlag för fortsatt utveckling
            i utvärderingsfrågan.
          </note>
          <note>
            Dessutom pågår ett kontinuerligt förnyelse- och effektiviseringsarbete
            på det arbetsmarknadspolitiska fältet.
          </note>
          <note>
            Detta sammantaget och med hänsyn till den utökade utvärderingsverksamheten
            som nu förutsätts komma till stånd beträffande arbetsmarknadsutbildning
            och andra åtgärder inom arbetsmarknadspolitiken anser utskottsmajoriteten
            att något initiativ i form av särskilt yttrande från riksdagens
            sida för närvarande inte behövs.
          </note>
          <note>
            Jag vill därför yrka bifall till hemställan i betänkandet i dess
            helhet och därmed avslag på samtliga reservationer.
          </note>
          <note type="speaker">
            Anf. 154 HANS ANDERSSON (v) replik:
          </note>
          <note>
            Herr talman! Sonja Fransson säger en hel del som jag tycker visar
            förståelse för sakfrågan. Jag kan också hålla med om att mycket
            har blivit överspelat genom ett flertal studier som har gjorts
            på ett tidsförhållande som ligger efter revisorernas och inte
            minst genom den arbetsmarknadspolitiska kommittén. Jag har emellertid
            några frågor.
          </note>
          <note>
            Det är som Sonja Fransson säger att utskottet efter vår motion
            säger att det är viktigt att både belysa volym och kostnad när
            det gäller jämställdhetsperspektivet. Men vi säger också att man
            bör ha en positiv särbehandling i syfte att uppnå det som faktiskt
            är ett av målen, nämligen att bryta den könsreglerade arbetsmarknaden.
            De brytprojekt som AMS disponerar medel för är ju som en droppe
            i havet i förhållande till den massiva volym insatser som ändå
            kan sättas in i form av arbetsmarknadsutbildning.
          </note>
          <note>
            Min första fråga är: Varför inte nappa på det som vi har fört
            fram i vår reservation när det gäller könsperspektivet?
          </note>
          <note>
            Min andra fråga är: Vi har när det gäller synpunkter på hur arbetsmarknadsutbildningen
            skall planeras satt fokus på individen och den individuella handlingsplanen
            - inträdet i arbetsmarknadsutbildning och utträde med praktik,
            jobbsökeri, osv. Varför ställer sig majoriteten inte bakom ett
            tillkännagivande av den typen och biträder dessa synpunkter?
          </note>
          <note type="speaker">
            Anf. 155 SONJA FRANSSON (s) replik:
          </note>
          <note>
            Herr talman! Det är viktiga punkter som Hans Andersson tar upp.
            Positiv särbehandling är något som vi i princip inte alls har
            något emot. Det tycker vi är viktigt i många hänseenden.
          </note>
          <note>
            Vad vi har sagt är att vi i detta fall inte tycker att vi behöver
            göra ett tillkännagivande till regeringen, därför att vi tycker
            att väldigt mycket är på gång av det som regeringen håller på
            med. Bl.a. har det gjorts en utredning om kvinnors plats på arbetsmarknaden,
          </note>
          <note>
            Hälften vore nog. I den talas det om vissa åtgärder som behöver
            vidtas. Det pågår en samverkan om arbete-kön. Det är ett projekt.
            Det skall utjämna skillnaden mellan män och kvinnor på arbetsmarknaden.
          </note>
          <note>
            Det är alltså redan väldigt mycket på gång. Det är därför som
            vi inte tycker att vi ytterligare behöver peka på de saker som
            Hans Andersson tar upp.
          </note>
          <note type="speaker">
            Anf. 156 HANS ANDERSSON (v) replik:
          </note>
          <note>
            Herr talman! Jag skall fatta mig kort. Det är ett slags positivt
            svar som jag får. Det ligger mycket i vad jag säger men mycket
            är på gång. Men vad är det som är på gång? Ja, det talas. Det
            finns konferenser.
          </note>
          <note>
            Hälften vore nog. Ja visst vore det nog om hälften vore nog.
            Men vi är så långt därifrån. Och jag har inte alls känslan av
            att vi går framåt. Den utredningen var ju en ren deskriptiv utredning
            utan åtgärdsförslag.
          </note>
          <note>
            Vi pekar nu på åtgärdsförslag. Och det hade väl varit ett bra
            tillfälle att ge signalerna till regeringen att äntligen komma
            loss på detta område. Sedan måste det naturligtvis följas upp
            i konkreta förslag i kommande propositioner. Men alla möjligheter
            finns för riksdagsmajoriteten att ge signaler till regeringen
            på detta område. Det är bara att yrka bifall till våra reservationer.
          </note>
          <note type="speaker">
            Anf. 157 SONJA FRANSSON (s) replik:
          </note>
          <note>
            Herr talman! Jag tycker faktiskt att det har hänt en hel del.
            Just den utredning som jag pekar på, Hälften vore nog, har lett
            till att det har tillsatts en arbetsgrupp på departementet som
            skall ta fram konkreta förslag. Det är precis det som det handlar
            om. Vi har redan pekat på det, och vi har väckt en motion som
            gäller denna del som utskottet har biträtt. Efter detta blev det
            en utredning, och efter den utredningen har det också blivit ett
            konkret arbete för att ta fram praktiska exempel, möjligheter
            och projekt. Jag tycker att det är bra.
          </note>
          <note type="speaker">
            Anf. 158 ELVER JONSSON (fp) replik:
          </note>
          <note>
            Herr talman! Sonja Fransson säger att en del är överspelat och
            att det nog slås in en hel del öppna dörrar. Jag tror inte det,
            därför att väldigt mycket av det som revisorerna säger är ändå
            av sådan allmängiltig art att det gäller att ta fasta på det.
            Vi för vår del har sagt att det är särskilt angeläget att vi ser
            till att vi har utbildningar som är relevanta inför dagens och
            morgondagens arbetsmarknad och att det leder till att människor
            får jobb. Då är det viktigt att göra en sådan avvägning att man
            tittar på kvalitet och inte bara på kvantitet.
          </note>
          <note>
            Sedan försökte jag i mitt anförande påtala att de prioriterade
            gruppernas situation ser ut att dra i väg åt fel håll. Det har
            revisorerna påtalat. Det gäller arbetshandikappade, ungdomar och
            medborgare från främmande länder. Men även jämställdhetsperspektivet
            är viktigt eftersom många kvinnor har svårt att hävda sig och
            få en relevant arbetsmarknadsutbildning.
          </note>
          <note>
            I den här debatten har man också av och till påtalat ryckigheten
            i arbetsmarknadspolitiken. Det skall inte förnekas att det har
            skett genom åren också med en tidigare regering. Men jag tror
            ändå att vi av historien måste lära oss att inte öka på den ryckigheten.
          </note>
          <note>
            Det är väl det som vi har erfarit under denna mandatperiod. Det
            må gälla ungdomar, hugskott med beteckningen RAS eller arbetshandikappade
            som störs av både oväntade besked och uteblivna besked. Jag tror
            att vi behöver en lugnare och tydligare arbetsmarknad och att
            vi framför allt siktar på det som ger jobb när vi nu lever med
            en massarbetslöshet av sällan eller aldrig skådat slag.
          </note>
          <note type="speaker">
            Anf. 159 SONJA FRANSSON (s) replik:
          </note>
          <note>
            Herr talman! När det gäller de prioriterade grupper som Elver
            Jonsson tar upp skriver vi i betänkandet att det är viktigt att
            göra en analys av orsakerna, om det nu har blivit en förskjutning.
            Vi menar att det här kommer att uppmärksammas och att man kommer
            att göra något.
          </note>
          <note>
            I frågan om kvalitet och kvantitet har vi inte några delade meningar.
            Det är viktigt med kvalitet i åtgärderna. Men det är, som Elver
            Jonsson säger, väldigt många människor som skall ha del av olika
            åtgärder.
          </note>
          <note>
            En kvalitet kan vara just att man över huvud taget får ta del
            av en åtgärd.
          </note>
          <note type="speaker">
            Anf. 160 ELVER JONSSON (fp) replik:
          </note>
          <note>
            Herr talman! Utskottsmajoritetens talesman här håller med både
            Revisorerna och oppositionen i allt väsentligt. Det är bra. I
            sak är vi alltså ganska överens. För att vara riktigt vänlig kan
            jag säga att vi är nästan helt överens. Det enda som skiljer oss
            åt beträffande de ståndpunkter som vi från arbetsmarknadspolitisk
            synpunkt och utifrån vår ansvarsroll i arbetsmarknadspolitiken
            här i riksdagen bör driva är väl att detta ställningstagande borde
            nå fram till regeringen i form av att regeringen får riksdagens
            skrivelse översänd till sig genom ett tillkännagivande.
          </note>
          <note>
            Jag yrkar bifall till att detta må ske genom de tre reservationer
            som jag har aktualiserat.
          </note>
          <note type="speaker">
            Anf. 161 SONJA FRANSSON (s) replik:
          </note>
          <note>
            Herr talman! Jag är säker på att regeringen kommer att lyssna
            och att man också utan ett tillkännagivande kommer att läsa betänkandet.
          </note>
          <note type="speaker">
            Anf. 162 MARGARETA ANDERSSON (c):
          </note>
          <note>
            Herr talman! Arbetsmarknadsutbildningen är en viktig del av arbetsmarknadsinsatserna.
            Rätt utnyttjade är dessa en resurs för de arbetslösa. Det är också
            viktigt från både samhällets och individens synpunkt att de här
            insatserna följs upp och utvärderas. Det måste ske på både kort
            och lång sikt. AMS har i olika omgångar, inte minst genom det
            beslut som fattades före jul, fått medel för detta. Dessa resurser
            måste utnyttjas. I det här fallet håller vi helt och hållet med
          </note>
          <note>
            Riksdagens revisorer.
          </note>
          <note>
            Det oberoende institut som diskuterats i olika sammanhang inrättades
            för en månad sedan. Det måste ges både tillfälle och tid, så att
            man kan börja arbeta. Det gäller att avge synpunkter på saker
            och ting, att ta ställning och att göra undersökningar, för annars
            plockar vi bara på ytterligare uppgifter utan att de utredningar
            tas till vara som vi redan har fått fram.
          </note>
          <note>
            Inte minst viktigt är att fördelningsprinciperna och uppföljningen
            av insatserna sker i ett jämställdhetsperspektiv. Det är inte
            ansvarigt att låta kvinnor få mindre insatser än män. Å andra
            sidan är andelen arbetslösa kvinnor, som väl är, något mindre
            - tyvärr nu för tiden bara aningen mindre - än andelen arbetslösa
            män. Därför är det viktigt att hålla reda på detta.
          </note>
          <note>
            Jag upplever att regeringen och AMS har försökt göra det, inte
            minst genom utredningen Hälften vore nog och de insatser som kommer
            fram med anledning därav.
          </note>
          <note>
            Invandrarnas kunskaper i svenska är oerhört viktiga för deras
            integrering i det svenska samhället. Det har under många år ställts
            krav på förbättringar. Tyvärr har kraven nog inte blivit riktigt
            tillgodosedda av vare sig av Invandrarverket eller placeringskommunerna,
            och inte heller av AMS. Man har inte riktigt kommit fram till
            hur den här utbildningen skall genomföras.
          </note>
          <note>
            En brist tror jag är att man inte har kunnat tillgodose behovet
            av utbildade lärare. Det krävs nämligen en speciell pedagogik
            för att undervisa människor i svenska som andra språk. Det är
            lättare med svenska för svenskar. Där har det funnits en brist.
            Jag vet inte hur det ser ut i dag, men jag vet att en hel del
            utbildning försiggått i olika sammanhang. Det har blivit bättre
            under senare tid. Men då de stora invandrargrupperna kom var det
            ofta ungdomar och de som hade någon form av lärarkompetens som
            fick ta undervisningen i svenska för invandrare. Resultatet är
            också därefter.
          </note>
          <note>
            Det är alltså väldigt viktigt att vi följer upp dessa saker.
            Det är inte bara Arbetsmarknadsstyrelsen som skall ha det ansvaret,
            utan det ligger också på kommunerna att se till att den svenska
            som de erbjuder invandrarna verkligen har en sådan kvalitet att
            invandrarna sedan kommer in i det svenska samhället och kan försörja
            sig, så att de inte ligger våra bidragsformer till last.
          </note>
          <note>
            Herr talman! Skälet till att jag avstår från att reservera mig
            i den här frågan är att många åtgärder helt nyligen har vidtagits
            för att förbättra situationen när det gäller de brister som Revisorerna
            har pekat på.
          </note>
          <note>
            Det innebär att jag vill avvakta och se hur de här insatserna
            faller ut. Naturligtvis måste vi dock fortsatt följa utvecklingen
            på området. Det är ett alldeles för stort ekonomiskt område för
            att lämna det utan en noggrann uppföljning från riksdagens sida.
            Det gäller också regeringen. Jag utgår från att man kommer att
            ta hänsyn till Revisorernas synpunkter i de olika frågorna.
          </note>
          <note>
            Jag yrkar härmed bifall till hemställan i arbetsmarknadsutskottets
            betänkande nr 9.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (utvärderingar)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            103 för res. 1
          </note>
          <note>
            32 för res. 2
          </note>
          <note>
            159 avstod
          </note>
          <note>
            55 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            164 för utskottet
          </note>
          <note>
            99 för res. 1
          </note>
          <note>
            30 avstod
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 23 c, 1 mp
          </note>
          <note>
            För res. 1: 69 m, 20 fp, 10 kd
          </note>
          <note>
            Avstod: 1 s, 18 v, 11 mp
          </note>
          <note>
            Frånvarande: 20 s, 11 m, 4 c, 6 fp, 4 v, 6 mp, 5 kd
          </note>
          <note>
            Mom. 2 (deltagarnas bakgrund)
          </note>
          <note>
            1. utskottet
          </note>
          <note>
            2. res. 4 (m, fp, kd)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 3 (könsperspektivet i arbetsmarknadsutbildningen)
          </note>
          <note>
            1. utskottet
          </note>
          <note>
            2. res. 5 (v)
          </note>
          <note>
            Votering:
          </note>
          <note>
            262 för utskottet
          </note>
          <note>
            33 för res. 5
          </note>
          <note>
            2 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 69 m, 23 c, 19 fp, 10 kd
          </note>
          <note>
            För res. 5: 1 fp, 18 v, 14 mp
          </note>
          <note>
            Avstod: 2 m
          </note>
          <note>
            Frånvarande: 20 s, 9 m, 4 c, 6 fp, 4 v, 4 mp, 5 kd
          </note>
          <note>
            Mom. 4 (planeringen av utbildningens inriktning och dimensionering)
          </note>
          <note>
            1. utskottet
          </note>
          <note>
            2. res. 7 (m, fp, kd)
          </note>
          <note>
            3. res. 8 (v)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts den 4 februari
          </note>
          <note>
            1996/97:165 av Maud Ekendahl (m) till försvarsministern
          </note>
          <note>
            Räddningshelikopterverksamhet
          </note>
          <note>
            1996/97:166 av Lars Stjernkvist (s) till statsrådet Leif
          </note>
          <note>
            Blomberg
          </note>
          <note>
            Idrottens kommersialisering
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 februari.
          </note>
          <note>
            17 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts den
            4 februari
          </note>
          <note>
            1996/97:270 av Lilian Virgin (s) till kommunikationsministern
          </note>
          <note>
            Gotlandstillägget
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 11 februari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            4 februari
          </note>
          <note>
            1996/97:236 av Carina Hägg (s) till justitieministern
          </note>
          <note>
            Kriminalitet
          </note>
          <note>
            1996/97:237 av Carina Hägg (s) till justitieministern
          </note>
          <note>
            Ombudsmän
          </note>
          <note>
            1996/97:249 av Barbro Westerholm (fp) till justitieministern
          </note>
          <note>
            Lag om sambor av samma kön
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 februari.
          </note>
          <note>
            19 § Kammaren åtskildes kl. 17.09.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 27 (delvis), av förste vice talmannen därefter t.o.m. 9
            § anf. 75
          </note>
          <note>
            (delvis), av andre vice talmannen därefter t.o.m. 12 § anf. 132
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
