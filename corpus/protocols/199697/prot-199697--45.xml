<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--45</head>
          <docDate when="1996-12-13">1996-12-13</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Anmälan om kompletteringsval till OSSE-
          </note>
          <note>
            delegationen och utrikesnämnden
          </note>
          <note>
            Talmannen meddelade att på grund av uppkomna vakanser hade Socialdemokratiska
            riksdagsgruppen anmält Viola Furubjelke som ledamot i OSSE-
          </note>
          <note>
            delegationen efter Kristina Svensson, Sören Lekberg som suppleant
            i OSSE-delegationen efter Susanne
          </note>
          <note>
            Eberstein och Nils T Svensson som suppleant i utrikesnämnden
            efter Kristina Svensson.
          </note>
          <note>
            Talmannen förklarade valda till
          </note>
          <note>
            ledamot i OSSE-delegationen
          </note>
          <note>
            Viola Furubjelke (s)
          </note>
          <note>
            suppleant i OSSE-delegationen
          </note>
          <note>
            Sören Lekberg (s)
          </note>
          <note>
            suppleant i utrikesnämnden
          </note>
          <note>
            Nils T Svensson (s)
          </note>
          <note>
            2 § Meddelande om middagsuppehåll
          </note>
          <note>
            Talmannen meddelade att arbetsplenum skulle pågå utan middagsuppehåll
            under tiden den
          </note>
          <note>
            13 december - 20 december.
          </note>
          <note>
            3 § Meddelande om ändringar i ärendeplanen
          </note>
          <note>
            Talmannen meddelade att utrikesutskottets betänkanden 1996/97:UU5
            och UU1 skulle debatteras måndagen den 16 december och avgöras
            tisdagen den 17 december samt att skatteutskottets betänkanden
            1996/97:SkU13 och SkU14 skulle debatteras och avgöras fredagen
            den 20 december.
          </note>
          <note>
            4 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:48 till jordbruksutskottet
          </note>
          <note>
            1996/97:59 till lagutskottet
          </note>
          <note>
            Kammaren biföll talmannens förslag att motionstiden för ovanstående
            propositioner med hänsyn till juluppehållet skulle förlängas till
            den 22 januari
          </note>
          <note>
            1997.
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Trafikutskottets betänkande 1996/97:TU1
          </note>
          <note>
            Jordbruksutskottets betänkande 1996/97:JoU1
          </note>
          <note>
            6 § Sveriges försvarspolitik mot sekelskiftet
          </note>
          <note>
            Föredrogs
          </note>
          <note>
            Försvarsutskottets betänkande 1996/97:FöU1
          </note>
          <note>
            Sveriges försvarspolitik mot sekelskiftet (prop.
          </note>
          <note>
            1996/97:1 delvis, 1996/97:4 delvis och skr.
          </note>
          <note>
            1995/96:199)
          </note>
          <note type="speaker">
            Anf. 1 ARNE ANDERSSON (m):
          </note>
          <note>
            Fru talman! Den säkerhetspolitiska grund som ett försvarsbeslut
            naturligtvis skall vila på debatterades för någon vecka sedan
            här i kammaren. Av den anledningen kommer vi nu inte att göra
            det. De frågorna förbereds av det sammansatta utskottet. Det är
            förklaringen till att de inte finns med vid samma debattillfälle.
            Det finns då naturligtvis ingen anledning att ta upp debatt kring
            det.
          </note>
          <note>
            Samtidigt är det ändå lika viktigt att hålla i minnet hur allvarliga
            fel det kan bli i försvarspolitiken om man i den säkerhetspolitiska
            beskrivningen hänger sig åt glädjetolkningar av omvärldsläget.
          </note>
          <note>
            Exempel på detta framförs av de tre kvarvarande borgerliga partierna
            i den gemensamma reservation som är fogad till det sammansatta
            utskottets betänkande, där vi till skillnad från regeringen och
            Centern oroas över förändringarna i CFE-avtalet - förändringar
            som inte hade förutsetts i december 1995 och som för den skull
            nu borde ha tagits mer på allvar.
          </note>
          <note>
            Fru talman! Det framgår lätt att vi anser att den proposition
            vi nu tar ställning till är en synnerligen dålig produkt. Den
            är dålig därför att motiveringarna för det man föreslår är synnerligen
            svaga. De är enkla och utgör i många fall nästintill ingen förklaring
            för dem som nu känner sig förfördelade i organisationsfrågan.
          </note>
          <note>
            Att propositionen därutöver är slarvig sänker ytterligare dess
            värde. Som exempel på slarvet vill jag peka på att propositionen
            anger att statsministern den
          </note>
          <note>
            12 september vid regeringssammanträdet hette Carlsson. Mera korrekt
            är naturligtvis att försvarsminister
          </note>
          <note>
            Peterson var föredragande. Med hänsyn till slarvet i departementet
            ser vi det som, jag vill inte säga överraskande, men glädjande,
            att han är här. Vi hälsar försvarsministern välkommen.
          </note>
          <note>
            Försvarsutskottets betänkande nr 1, betitlad Sveriges försvarspolitik
            mot sekelskiftet, som vi nu kanske som ett dåligt omen fredagen
            den 13 december skall ta ställning till, är måhända för oss alla,
            men dock i olika avseenden, en dyster läsning - så ock för försvarsministern
            och hans partivänner.
          </note>
          <note>
            Annorlunda kan man inte tolka det förhållandet att så många som
            390 påteckningar om avvikande mening har gjorts i alla de motioner
            som har väckts. Av dem är inte mindre än 92 stycken gjorda av
            socialdemokrater, som har haft mer eller mindre avvikande mening.
          </note>
          <note>
            Det har väckts långt över 100 motioner och upp emot 300 yrkanden.
            Det framgår naturligt nog att många har satt sitt namn på motioner
            flera gånger.
          </note>
          <note>
            Men det är 193 av kammarens ledamöter som har en annan mening
            - i högre eller lägre grad - än försvarsministern. Av dem, försvarsministern,
            är 67
          </note>
          <note>
            stycken socialdemokrater.
          </note>
          <note>
            När så många ledamöter vill ha ändring i en proposition går det
            att leka litet med talen. Det går att tänka sig att de som har
            ändringsförslag avseende FO-
          </note>
          <note>
            staberna och grundorganisationen - t.ex. i Skåne, i västra Sverige,
            i Östergötland, i Stockholms län i frågan om Ing 1, i Gävleborg
            och i Västerbotten - till äventyrs gör gemensam sak, försvarsministern.
            Då skulle vi få nya majoriteter avseende en betydande del, eller
            kanske nästan hela grundorganisationsförslaget. Jag har undersökt
            det här, och jag har funnit att det finns intresse för det.
          </note>
          <note>
            Nu tillåter tydligen inte den socialdemokratiska riksdagsgruppen
            att deras motionärer får framgång i riksdagen, men väl att de
            står på hemma. Det tycker jag att de har gjort bra. Men att bromsen
            slås till så effektivt här, kan man absolut inte säga är bra.
            Det blir alltså ni socialdemokrater som nitas fast vid detta,
            att de förändringar som era ledamöter föreslår inte kommer till
            stånd - det står ni för.
          </note>
          <note>
            Jag tycker att det mot denna bakgrund hade varit en klok politik
            att utgå från oförändrad ekonomi. Inte heller det hade löst alla
            problem, och det hade ändå fått göras ändringar i grundorganisationen.
            Men det hade skapats förutsättningar för att vi här i riksdagen
            hade fattat ett försvarsbeslut till landets fromma med ett betydligt
            bredare underlag. I det beslutet hade också vi moderater deltagit.
            Vi hade tagit ansvar för de nedläggningar som faktiskt ändå med
            den politiken hade varit nödvändiga. Jag beklagar att så inte
            skedde.
          </note>
          <note>
            Det har redan framgått av mitt anförande att jag inte är så särskilt
            nöjd med det förslag som nu ligger på bordet. Det finns egentligen
            bara förlorare i den här bataljen. Jag tror säkert att det är
            en del som finns kvar på organisationskartan som ändå tycker att
            man har kommit ur eländet med äran någorlunda i behåll.
          </note>
          <note>
            Jag har försökt syna om det finns någon vinnare.
          </note>
          <note>
            Jag tror att det finns en vinnare, och det är landets statsminister.
            Han var finansminister vid den tiden när han för ett och ett halvt
            år sedan satte sig på försvarsministern, möjligen med en eller
            annan centerpartist till hands, och bestämde hur den ekonomiska
            ramen skulle se ut.
          </note>
          <note>
            Vi fattar alltså ett beslut på så dålig grund att det är en godtyckligt
            vald ekonomisk ram som har fått formulera både säkerhetspolitik
            och krigsorganisation. Mera omöjligt kan det inte bli.
          </note>
          <note>
            Det tvådelade försvarsbeslutet skiljer sig från tidigare beslut.
            Med facit i hand är det svårt att hitta någon fördel med detta
            förfarande. Beslutet från den 6
          </note>
          <note>
            december i fjol hade tre bitar, nämligen en ekonomisk ram, ett
            säkerhetspolitiskt avsnitt och ett allmänt inriktningsbeslut för
            försvarspolitiken.
          </note>
          <note>
            Som vi alla känner till, skulle säkerhetspolitiken på våren,
            såsom också skedde i år, följas upp med en säkerhetspolitisk kontrollstation.
            Det allmänna inriktningsbeslutet skulle ännu mer, naturligt nog,
            ges innehåll i det fortsatta beredningsarbetet, självfallet stött
            på ÖB:s försvarsmaktsplan.
          </note>
          <note>
            Av detta följer att det enda som egentligen ligger fast från
            fjolårsbeslutet är att s och c lade fast en ekonomisk ram. Tydligare
            kan det inte sägas till svenska folket, att vi har ställt kuttingen
            upp och ned. Vi har alltså inte börjat, i den klassiska ordningen,
            med att klara ut hur omvärlden ser ut och vilken krigsorganisation
            vi behöver för att lösa de problem som kan riktas mot oss, för
            att därefter se om vi har råd med det. Vi började tvärtom.
          </note>
          <note>
            Jag trodde i det längsta, försvarsministern, att det tvådelade
            beslutet var en taktisk finess. Jag tyckte rent av att det var
            skickligt. Det byggde på att, när man hade lagt den ekonomiska
            ramen hade det rent av varit smart att lämna till Överbefälhavaren
            att göra en organisationsbeskrivning och ta den. Man hade inför
            alla obehag kunnat säga att det var tråkigt men att detta är ÖB:s
            bord.
          </note>
          <note>
            Fru talman! Varje tanke om att regeringen är smart rinner ut
            som smör i solsken. Man var inte smart. Man tog inte ens det förslaget.
            Nej, försvarsministern var ivrig att visa vem som bestämde, och
            såväl Överbefälhavaren som svenska folket skulle få besked: Det
            är vi som bestämmer. Man rörde om ordentligt i grytan. Man lade
            ett nästan helt nytt grundorganisationsförslag, för att riktigt
            tala om hur det skulle vara.
          </note>
          <note>
            Fru talman! Det förhållandet att vi nu närmar oss slutet på en
            lång demokratisk process har sin speciella anledning.
          </note>
          <note>
            I samband med att regeringen i september lämnade sin proposition
            till riksdagen hörde jag, låt vara i andra hand, att nog så framträdande
            företrädare för
          </note>
          <note>
            Försvarsmakten gav uttryck för två saker. Det var dels att den
            demokratiska processen var avslutad, dels att det inte längre
            var försvarsmaktsplanen som gällde, utan propositionen. Jag frågar
            mig: Vad är detta för företrädare, som kommer med dylikt struntprat?
          </note>
          <note>
            För det första är det i dag som den demokratiska processen avslutas.
            För det andra har försvarsmaktsplanen giltighet fram till i dag.
            Det finns ledamöter i alla partier som stöder sina uppfattningar
            på Överbefälhavarens försvarsmaktsplan.
          </note>
          <note>
            Hur skall alla vi som stöder försvarsmaktsplanen ställa oss när
            planen närstående personer vajar som ett rö i lätt vind? Den totala
            avsaknad av respekt för riksdagen som ligger i detta är inte enbart
            oskicklig utan också illavarslande. Den är illavarslande därför
            att den vittnar om synnerligen dåligt omdöme. Det har vi inte
            råd med i Försvarsmakten.
          </note>
          <note>
            Andra moderater kommer efter mig att långt mer gå till botten
            med det som vi bedömer som allvarliga felbedömningar i betänkandet.
          </note>
          <note>
            Jag vill dock peka på några obegripligheter, enligt min mening,
            sedda i perspektivet av en minskad kostnadsram. Den ekonomiska
            ramen borde naturligt ha gjort att krigsorgansationen prioriterats
            högt. Så är nu inte fallet. I stället har knivarna tagits fram
            för att skära i såväl freds- som krigsorganisation, till förmån
            för något som kallas civila beredskapsstyrkor. Det har nämnts
            som ett exempel.
          </note>
          <note>
            Det är styrkor som ingen har bett om, som ingen vet vad de skall
            användas till och som det ännu inte har anmälts någon huvudmannaorganisation
            för.
          </note>
          <note>
            Civila katastrofer kan inträffa. Jag tror däremot inte att de
            kommer att inträffa mera högfrekvent än de har gjort hitintills
            i Sverige. Jag är fullkomligt övertygad om, försvarsministern,
            att den militära organisation vi har, som alltid har stått både
            myndigheter och det civila samhället bi, alltjämt kommer att lösa
            problemen när någonting händer. Civila insatsstyrkor är trams.
          </note>
          <note>
            Detta är en obegriplig och onödig åtgärd, och den sker på bekostnad
            av det reguljära försvaret.
          </note>
          <note>
            Låt mig bara nämna en annan obegriplighet, och det är det ensidiga
            tillbakadragandet av minor, utan minsta tanke på ekonomisk eller
            materiell återanskaffning. Det är ansvarslöst.
          </note>
          <note>
            Jag kan inte, fru talman, i detta anförande undvika att beröra
            en grundorganisatorisk fråga, mest därför att den också är ett
            lysande exempel på obegripligheter i argumentationen eller av
            mannamån präglade ställningstaganden.
          </note>
          <note>
            För försvaret av västra Sverige, dvs. i första hand området Landvetter-Göteborg
            och Götaälvdalen, har
          </note>
          <note>
            Överbefälhavaren pekat med hela handen mot Borås, enbart därför
            att i förhållande till försvarsobjektet utbildas den brigaden
            på exakt rätt ställe. Den finns grupperad för sin uppgift i den
            terräng där den är absolut bäst. När en brigad för en gångs skull
            ligger rätt i förhållande till sin uppgift skall den inte fråntas
            den uppgift som den nu har med mer eller mindre grumliga argument
            - just i det här fallet nättupp inga.
          </note>
          <note>
            Uppgiften skall enligt betänkandet läggas på
          </note>
          <note>
            IB 16. Detta avses att tillgodoses, men vi vet inte till vilken
            kostnad och vilka förutsättningar man har.
          </note>
          <note>
            Halmstad har redan en driftskostnad som per soldat och dag överstiger
            kostnaden i Borås med 139 kr. Till detta skall läggas kostnaden
            för nytt närövningsområde och dessutom ytterligare fördyring genom
            ett antal årliga flyttningar de tolv milen upp till övningsområdet.
            Det är en dålig politik, försvarsministern.
          </note>
          <note>
            Jag har - litet originellt, på gränsen till felaktigt, anser
            en del - lagt en särskild reservation just på denna punkt. Men
            jag har velat lägga i dagen att det finns en helt annan bild av
            problematiken i västra
          </note>
          <note>
            Sverige än den som s och c nu avser att rösta igenom.
          </note>
          <note>
            Jag har velat att den skulle ligga där, därför att i en nära
            framtid kommer ändå svar att ges på de här frågorna: Vilka var
            kostnaderna? Vilka var förutsättningarna för fortsatt rationell
            utbildning på de olika platserna? Jag vill att det skall finnas
            kvar ett tag till.
          </note>
          <note>
            Fru talman! Med normal umgängessituation i utskottet, dvs. att
            vi kan ge och ta, hade det varit naturligt att detta betänkande
            återförvisades till utskottet.
          </note>
          <note>
            Det är icke en färdig produkt för riksdagen. Nu anser jag dock
            inte detta vara meningsfullt.
          </note>
          <note>
            (Applåder)
          </note>
          <note type="speaker">
            Anf. 2 LENNART ROHDIN (fp):
          </note>
          <note>
            Fru talman! När kammaren för ett par veckor sedan debatterade
            Sveriges säkerhetspolitik konstaterade jag att vi i dag kan föra
            en säkerhetspolitisk debatt i en för vårt land osedvanligt gynnsam
            situation. Med kommunismens sammanbrott och med Sovjetväldets
            upplösning har förutsättningar skapats för att förverkliga en
            demokratiernas gemensamma säkerhet i Europa.
          </note>
          <note>
            Sveriges säkerhetspolitiska läge, som alltsedan
          </note>
          <note>
            Birger Jarls dagar i hög grad bestäms av utvecklingen i Ryssland,
            har inte varit så stabilt och fördelaktigt på mycket länge. Knappast
            något är mer avgörande för vår fred och stabilitet än förhållandena
            i Östersjöns sydöstra strandstater. Med de tre baltiska staternas
            återkomst som fria självständiga stater och med ett demokratiskt
            Polen på dess sydöstra stränder har
          </note>
          <note>
            Östersjön blivit fredens hav.
          </note>
          <note>
            Några regelrätta invasionsföretag över Östersjön mot svenskt
            territorium i södra eller mellersta Sverige är inte längre att
            räkna med inom överskådlig tid.
          </note>
          <note>
            Baltikums sak är således vår av rent egenintresse -
          </note>
          <note>
            även om den politiska utvecklingen i Ryssland fortfarande är
            instabil och oförutsägbar.
          </note>
          <note>
            Jag konstaterade också att vi nu kan föra en debatt utifrån vad
            som kallas ett vidgat säkerhetspolitiskt begrepp. När det kalla
            krigets ständigt överhängande militära konfrontation numera hör
            historien till, har vi tid och råd att ta itu med de väl så viktiga
            ickemilitära hoten mot vår säkerhet och vår överlevnad, även om
            de i flera fall är långt ifrån nya. Successivt måste vi omfördela
            resurser till att kunna möta de nya hoten. De flesta av oss har
            väl t.ex. ännu inte riktigt fattat hur sårbart det moderna IT-samhället
            kan vara.
          </note>
          <note>
            Fru talman! När den nya regeringen hösten 1994
          </note>
          <note>
            valde att tidigarelägga kommande försvarsbeslut var det helt
            klart att tidsplanen inte medgav några som helst förseningar.
            Hanteringen förutsatte ett smidigt och samarbetsinriktat handlag
            från regeringens sida.
          </note>
          <note>
            Den inledande hanteringen av den parlamentariska försvarsberedningen
            visade härvidlag på allvarliga brister.
          </note>
          <note>
            Redan innan beredningen påbörjat någon som helst sakbehandling
            förklarade försvarsministern att det kommande försvarsbeslutet
            skulle formas av Socialdemokraterna och Centern. Därför behandlar
            vi i dag en produkt av Socialdemokraternas och Centerns kohandel.
            Därför ligger det fulla ansvaret för konsekvenserna av dagens
            beslut på dessa två partier. Varje försök att skylla på ÖB faller
            på att dessa två partier, när starka lokala skäl förelegat, gått
            ifrån ÖB:s förslag. Att följa ÖB i andra förslag är ett eget politiskt
            beslut som man inte kan skylla ifrån sig.
          </note>
          <note>
            Med hänsyn till det allvarliga statsfinansiella läget var det
            angeläget med ett försvarsbeslut som tog rejäla tag och anpassade
            det framtida försvaret till såväl de säkerhetspolitiska förutsättningarna
            som statens knappa ekonomiska resurser. Det borde därför omfatta
            alla väsentliga områden av totalförsvaret. Regeringens proposition
            är långt ifrån fullgången i detta hänseende.
          </note>
          <note>
            Viktiga områden rörande försvarets skolverksamhet, dimensioneringen
            av pliktfrågorna, försvarsmaterielfrågorna samt lednings- och
            styrsystem skjuts framåt till den kontrollstation 1998 som från
            början var helt inriktad på den säkerhetspolitiska utvecklingen
            i vår omvärld. Här är det verkligen fråga om försvarsministerns
            ofullbordade. Men det är i sanning ingen ljuv musik utan fullständig
            disharmoni!
          </note>
          <note>
            Processen sedan det preliminära riktningsbeslutet i december
            förra året har således varit föga lyckosam.
          </note>
          <note>
            Turerna kring först ÖB:s försvarsmaktsplan och därefter den proposition
            som förhandlats fram mellan försvarsministern och centerpartiledaren
            har skapat stor förvirring och förbittring. Den har lett till
            onödigt allvarliga påfrestningar för dem som berörs av det kommande
            försvarsbeslutet. Det som förevarit riskerar allvarligt att påverka
            tilltron till beslutet också hos dem som i fortsättningen har
            förmånen att få verka inom vårt svenska försvar.
          </note>
          <note>
            Landets försvarsminister förefaller det gångna året ha varit
            fullt sysselsatt som budgetpolitiker, som näringspolitiker, som
            arbetsmarknadspolitiker, som regionalpolitiker, som partistrateg
            och som koalitionsförhandlare. Om han ändå haft tid att också
            agera försvarspolitiker!
          </note>
          <note>
            Fru talman! Behovet av fortsatt sanering av landets statsfinanser
            medger, med hänsyn tagen till det säkerhetspolitiska läget, inte
            att försvaret nu kan erhålla en omfattning som i framtiden helt
            kan möta de hot som då skulle kunna utvecklas. Det gör det nödvändigt
            att fortsätta bygga på att försvarets krigsduglighet med särskilda
            insatser skall kunna höjas under en ettårsperiod och att en långsiktig
            tillväxt skall kunna äga rum under förutsättning av erforderliga
            beslut.
          </note>
          <note>
            Rådande säkerhetspolitiska läge gör det enligt
          </note>
          <note>
            Folkpartiets mening möjligt att anpassa det svenska försvaret
            inom den av regeringen föreslagna ekonomiska ramen. Inom den ramen
            föreslår vi dock en omfördelning så att ytterligare sammanlagt
            118 miljoner kronor kommande år förs över till Försvarsmakten.
          </note>
          <note>
            En anpassning, i det här fallet en kraftig reduktion, av försvaret
            måste då ta hänsyn till att den säkerhetspolitiska utvecklingen
            på längre sikt ändå kan ta en negativ riktning. Försvaret måste
            ges maximala förutsättningar för tillväxt, om det trots allt skulle
            bli nödvändigt. Då får inte försvarsbeslutet primärt användas
            för att förbättra budgetsaldon, hantera ungdomsarbetslösheten,
            bevara gårdagens dogmer om folkförsvaret eller rädda lokala partipolitiska
            intressen. Försvaret är till för att kunna försvara vårt land,
            om det ändå skulle bli allvar.
          </note>
          <note>
            Det är då en central uppgift för riksdag och regering att återkommande
            pröva försvarets förutsättningar och behov för att klara uppgifterna
            återtagning och långsiktig tillväxt. Materielförsörjning och därmed
            svensk försvarsindustris utveckling blir i detta sammanhang av
            strategisk betydelse för möjligheterna för försvaret att genomföra
            olika nivåer av anpassning.
          </note>
          <note>
            Dessa frågor behöver därför särskilt ses över, och ytterligare
            medel bör anslås för anpassningsinriktade tekniksatsningar för
            att bättre kunna förverkliga kraven på kvalitativ förnyelse i
            linje med 1992 års försvarsbeslut.
          </note>
          <note>
            Fru talman! Enligt Folkpartiets uppfattning bör försvaret därför,
            till skillnad från vad regeringen föreslår och i linje med 1992
            års beslut, förändras ytterligare i "smalare men vassare" riktning.
            Vi föreslår en inriktning av armén med åtta allsidigt användbara
            brigader med förmåga att sättas in var som helst i landet. De
            skall dessutom utformas så att på kort sikt ytterligare fyra och
            i allvarligaste fall ytterligare åtta brigader kan utbildas. Vidare
            bör två brigadliknande förband skräddarsys för direkt försvar
            av Storstockholm och Gotland.
          </note>
          <note>
            Genom att minska arméns storlek skapar man utrymme för fortsatt
            modernisering, vilket bör användas för att bygga upp t.ex. luftburet
            kavalleri med attackhelikoptrar och anskaffning av artilleri med
            längre räckvidd såsom raketartilleri. Därigenom ökar försvarets
            rörlighet och slagkraft.
          </note>
          <note>
            Det är viktigt att försvarets krigsorganisation ges en sådan
            utformning att antalet förband vid behov kan utökas. Därför bör
            befälskåren dimensioneras så att den räcker för att bemanna en
            större krigsorganisation. Likaså bör materielförsörjningen ordnas
            för att kunna utrusta en större krigsorganisation.
          </note>
          <note>
            För sjö- och kustförsvarsstridskrafter liksom för flygstridskrafter
            i övrigt sammanfaller vår bedömning så här långt med regeringens
            när det gäller dimensionering. Men även här bör avveckling och
            nyanskaffning i högre grad anpassas så att erforderlig tillväxt
            snabbt kan förverkligas.
          </note>
          <note>
            Vad avser dimensionering och anskaffande av JAS
          </note>
          <note>
            39 Gripen delserie 3 sammanfaller också här vår uppfattning så
            här långt med regeringens. Vi förutsätter emellertid liksom utskottet
            att regeringen återkommer i ärendet så att vi ges möjlighet att
            närmare påverka inriktningen av delserie 3.
          </note>
          <note>
            Fru talman! Med den uppläggning som förberedelserna för 1996
            års försvarsbeslut haft har Försvarsmakten inte lämnat underlag
            för bedömning av de alternativ som i väsentlig utsträckning skiljer
            sig från riksdagsmajoritetens inriktning i december förra året.
          </note>
          <note>
            Att peka ut vilka brigadförband som skulle läggas ned t.ex. i
            vårt förslag låter sig därför inte göras på tillfredsställande
            grunder. Skulle riksdagen besluta i enlighet med vårt förslag
            bör således Försvarsmakten ges i uppdrag att snarast återkomma
            med underlag för beslut om de förändringar i organisationen som
            detta skulle föranleda.
          </note>
          <note>
            Vi ifrågasätter emellertid starkt grunderna för regeringens nu
            föreslagna förändringar beträffande grundorganisation och lokalisering.
            Det är vår uppfattning att ytterligare neddragningar i arméorganisationen
            kommer att visa sig vara nödvändiga även med regeringens förslag
            - med det bristfälliga beslutsunderlag som nu föreligger kanske
            i värsta fall redan före nästa försvarsbeslut. Kommande utgifter
            för drift och investeringar vid förband som då kommer att läggas
            ned har i så fall varit bortkastade.
          </note>
          <note>
            Det borde vid detta försvarsbeslut vara angeläget att inte göra
            nedläggningar av förband som vid kommande neddragningar kan visa
            sig ha varit felaktiga val, val som skapar för stora vita fläckar
            på kartan.
          </note>
          <note>
            Det kan gälla såväl frågan om utbildningsplattformens egna förutsättningar
            som belägenheten i närheten av stora upptagningsområden av värnpliktiga
            eller viktig samhällelig infrastruktur.
          </note>
          <note>
            Av dessa skäl borde de hastigt påkomna nedläggningarna i Umeå
            och Linköping ha övervägts ytterligare. I fallet Linköping understryks
            det ytterligare av den nationella kompetens som försvinner med
            nedläggningen av T 1 och den hittillsvarande samverkan med Regionsjukhuset
            kring katastrofmedicin.
          </note>
          <note>
            Det är mot en sådan prövning i ett mer långsiktigt perspektiv
            således inte alls givet att de nedläggningar regeringen föreslår
            är de riktiga. Folkpartiet avvisar således underlaget för dagens
            beslut om förändringar i försvarets grundorganisation.
          </note>
          <note>
            Fru talman! Förändringarna inom flygvapnet ställer spelet bakom
            försvarspropositionen i mest tydlig belysning. Vi ställer oss
            bakom en neddragning av antalet skarpa flygflottiljer till sex.
            Naturligt vore då en fördelning med två flottiljer per militärområde.
            Det kan inte från försvarssynpunkt vara rimligt med en så kraftig
            uttunning av luftförsvaret av Mellansverige och särskilt Mälardalen,
            som regeringens förslag då kommer att innebära.
          </note>
          <note>
            Det mest bekymmersamma är flygbassystemet, särskilt i inledande
            krigsskeden då det gäller att kunna reagera mycket snabbt. Med
            regeringens förslag skulle södra Sverige få tre gånger starkare
            luftförsvar än Mellansverige, vars basbataljoner i annat fall
            skulle behöva utbildas i Sydsverige. Vi avvisar således propositionens
            förslag om nedläggning av F 15 i
          </note>
          <note>
            Söderhamn.
          </note>
          <note>
            I propositionen föreslås att försvarets grundläggande flygutbildning
            på F 5 i Ljungbyhed flyttas till
          </note>
          <note>
            Ängelholm. Att lägga samman "skarp" flygverksamhet med grundläggande
            flygutbildning vid samma flottilj med korsande start- och landningsbanor
            kan inte vara optimalt från flygsäkerhetssynpunkt.
          </note>
          <note>
            I Ljungbyhed finns parallella banor, som lämpar sig sällsynt
            väl för den grundläggande flygutbildningen. Regeringens val beträffande
            flygvapnet innebär att det mest konkurrensutsatta luftrummet i
            Sverige - ett av de mest utsatta i Europa - väljs, trots att det
            saknas luftförsvarsskäl, och det när det dessutom finns bättre
            alternativ. Starka skäl talar för att den grundläggande flygutbildningen
            och då även annan skolverksamhet bör ligga kvar i Ljungbyhed.
          </note>
          <note>
            Regeringen har nu tillsatt en särskild utredare för att se över
            försvarets skolverksamhet. Det vore sakligt rimligt att den grundläggande
            flygutbildningen ingick i denna översyn. Beslut om Ljungbyhed
            bör åtminstone avvakta översynen av skolverksamheten. Men det
            röd-gröna läggspelet tillåter inte att en enda pusselbit tas ur
            till förnyad prövning. Så stark - eller snarare svag - är sammanhållningen
            i Socialdemokraternas och Centerns paket.
          </note>
          <note>
            "Något utrymme för omprövning i våra partier tycks det inte finnas,
            trots tidigare försäkringar om motsatsen. Inte minst våra ledande
            företrädare i försvarsutskottet Britt Bohlin och Anders Svärd
            har gått i god för omprövningsmöjligheten om starka argument tas
            fram. Vi menar att så skett och med råge.
          </note>
          <note>
            Men omprövningen lyser med sin frånvaro. Behandlingen i försvarsutskottet
            förefaller i allt väsentligt bara ha varit en transportsträcka.
            Vi har mycket svårt att förklara de sakliga grunderna för våra
            partiers ställningstaganden i riksdagen."
          </note>
          <note>
            "Förtroendet för politikers förmåga i allmänhet att fatta kloka
            beslut i stora frågor urholkas när det visar sig att fakta och
            argument får ge vika för styrka, makt, veton och osynliga argument
            uttalade bakom kulisser och stängda dörrar. Centerpartiet och
            socialdemokraterna tar på sig ett kolossalt stort ansvar när beslut
            tillåts fattas och genomföras på så bräcklig grund."
          </note>
          <note>
            Det är denna maktlöshet, ja vanmakt, som väldigt många runt om
            i landet upplever inför det försvarsbeslut som riksdagen fattar
            här i kväll. De citerade orden är inte mina. Orden skrevs i går
            av ordförandena i
          </note>
          <note>
            Socialdemokraternas och Centerpartiets partidistrikt i
          </note>
          <note>
            Gävleborgs län.
          </note>
          <note>
            Fru talman! Avslutningsvis vill jag peka på ytterligare några
            av de oförklarliga klåfingrigheter som
          </note>
          <note>
            Socialdemokraterna och Centern gör sig skyldiga till.
          </note>
          <note>
            Man slår sönder en väl fungerande försvarsområdesindelning, som
            logiskt och väl binder samman det civila och militära försvarets
            regionala organisation.
          </note>
          <note>
            Erforderliga besparingar skulle mycket väl kunna läggas ut inom
            befintlig organisation. Antalet framtida försvarsområden bör anpassas
            till kommande länsindelnings- och regionreformer. Även fortsättningsvis
            bör vi behålla principen om ett län-ett försvarsområde.
          </note>
          <note>
            Regeringen föreslår också en sammanslagning av
          </note>
          <note>
            Militärhögskolan och Försvarshögskolan. Förslaget har inte föregåtts
            av någon som helst saklig beredning. Av regeringskansliets interna
            underlag, som mest är att betrakta som en simpel argumentkatalog,
            framgår att förslaget inte bygger på några verksamhetsmässiga
            grunder utan har baserats på en rent ideologisk vilja att manifestera
            riksdagens totalförsvarsbeslut. Genom förslaget kommer med stor
            sannolikhet den särskilda och mycket värdefulla karaktären på
            den nuvarande verksamheten vid Försvarshögskolan att gå förlorad.
          </note>
          <note>
            Fru talman! Folkpartiet står givetvis bakom samtliga sina reservationer
            i betänkandet, men jag begränsar mig nu till att yrka bifall till
            reservation 6, mom.
          </note>
          <note>
            17, reservation 17, mom. 41, och reservation 2, mom.
          </note>
          <note>
            46.
          </note>
          <note type="speaker">
            Anf. 3 JAN JENNEHAG (v):
          </note>
          <note>
            Fru talman! De tidigare talarna, bl.a. Arne Andersson, har talat
            om försvarsbeslutets karaktär och sättet att ta fram beslutet.
            Till en del förstår jag den kritik och de synpunkter som har förts
            fram. Det här är inga lätta beslut. Vore det så skulle vi naturligtvis
            ha hanterat det här på ett helt annat sätt.
          </note>
          <note>
            Det här beslutet skall fattas i två etapper. Riksdagen sade för
            ett år sedan att det här skall totalförsvaret klara av under den
            kommande femårsperioden, och ungefär så här mycket pengar kan
            samhället avvara för uppgiften. Debatten och energin har koncentrerats
            helt på totalförsvarets militära del. Det är i och för sig inget
            konstigt. Det är lätt att vara överens om den civila delens uppgifter
            och inse att den politiskt sett inte är särskilt brännbar. När
            dessutom ingrepp i Försvarsmakten får konsekvenser för industrin,
            för människors arbete, m.m. på ett helt annat sätt än ingrepp
            i totalförsvarets civila del är det inte konstigt att den militära
            delen upptar en huvuddel av debattenergin.
          </note>
          <note>
            Låt oss då titta på försvarsbeslutets uppläggning.
          </note>
          <note>
            Efter riksdagsbeslutet för ett år sedan fick totalförsvarsmyndigheterna
            följande uppgift: Med de restriktioner riksdagen har angett, var
            god redovisa förslag på hur myndigheten önskar organisera verksamheten
            utan sidoblickar på andra verksamheter än myndighetens egen! Detta
            gjorde ÖB - för att nu ta Försvarsmakten som exempel, eftersom
            det är det jag kommer att hålla mig till i mitt anförande.
          </note>
          <note>
            Självfallet har regering och riksdag synpunkter på andra samhällseffekter
            än just Försvarsmaktens. Det är alltså inte konstigt att ett riksdagsbeslut
            kommer att avvika från myndighetens egna förslag. Tvärtom -
          </note>
          <note>
            motsatsen vore ju märklig. Det är inte riksdagens uppgift att
            effektuera myndigheternas önskemål. Det är myndigheternas uppgift
            att verkställa riksdagsbesluten. Jag är, fru talman, medveten
            om att det här är en våldsam förenkling, men i princip förhåller
            det sig på det viset.
          </note>
          <note>
            Om vi tittar på hur mitt parti och jag ställer mig i den här
            frågan är det mycket enkelt att konstatera -
          </note>
          <note>
            det är bara att läsa i partiets handlingar - att partiet står
            för en radikal nedrustning. Jag står i talarstolen för att, så
            långt det är möjligt, få genomslag för mitt partis politik. Nu
            kan vi konstatera att man mera sällan lyckas övertyga meningsmotståndare
            och få en ändring till stånd i de förslag som ligger på riksdagens
            bord genom anföranden i kammaren, men det är en annan sak.
          </note>
          <note>
            Vad innebär då denna politik, en politik för en radikal nedrustning,
            för min del? Historiskt har det inneburit att vi har lagt oss
            något under majoritetens förslag vad gäller ekonomin och att vi
            har haft vissa synpunkter på organisationen i övrigt - fast detta,
            fru talman, var mer en partiintern elakhet. I övrigt har det funnits
            förslag som vi varit tämligen säkra på inte skulle gå igenom,
            men det är en annan sak.
          </note>
          <note>
            Vad har då blivit följden av majoritetens förslag i dag? Ja,
            vi kan inte konstatera annat än att detta faktiskt är majoritetens
            uppfattning, även om jag har förståelse för synpunkten att det
            finns stelheter i denna konstruktion som gör det svårt att byta
            ut delar av systemet utan att det - ja, det faller ju inte direkt
            samman, men det skulle möjligen fungera på ett mindre rationellt
            sätt.
          </note>
          <note>
            Det här tror jag att vi får acceptera. Jag har synpunkter på
            detta, men jag accepterar att den demokratiska beslutsprocessen
            inte är en metod för att få fram det så att säga i rationell mening
            optimala beslutet. Den demokratiska beslutsprocessen får till
            resultat att majoriteten är någorlunda nöjd. Det här är en effekt
            som vi i enskildheter och vid olika tidpunkter kan konstatera
            har vissa nackdelar, men jag tror ingen av oss är beredd att byta
            ut de långsiktiga effekterna. Vi får acceptera att beslut medför
            smärtsamma konsekvenser, och vi får acceptera att svåra problem
            kanske inte får en alldeles särskilt rationell lösning just vid
            en viss tidpunkt. Debatten har koncentrerats kring grundorganisationsfrågorna,
            och det är heller inte konstigt.
          </note>
          <note>
            Jag kommer från en ort som drabbats av svåra beslut, dock icke
            framkomna på demokratisk grund.
          </note>
          <note>
            Inom loppet av ett år på 1980-talet drabbades min hemort, Söråker,
            av att företagsledningen fann att det nog skulle bli mer lönsamt
            att lägga all tillverkning i
          </note>
          <note>
            Skåne. 800 man fick gå. Samtidigt rationaliserade
          </note>
          <note>
            SCA i Timrå kommun. Under ett år hade Timrå kommun, som då hade
            runt 18 500 invånare, att hantera att antalet arbetstillfällen
            minskade med 1 300.
          </note>
          <note>
            Det var inte helt lätt. Det var inte lättare att bära för att
            beslutet inte hade tillkommit enligt en demokratisk beslutsordning.
          </note>
          <note>
            Jag har alltså, med förståelse för de människor som drabbas,
            litet svårt att hänga med i resonemanget när man säger: Ja, vi
            förstår att det är klokt med en minskning av försvarsmakten. Det
            är dock icke klokt att göra det på min ort, och det är, om så
            vore fallet, icke klokt att göra det just nu. En sådan argumentering
            kan man naturligtvis driva på appellmöten, men det är svårt att
            få in den i en seriös analys inför en beslutsprocess. Vi måste
            acceptera att om man gör i sig önskvärda ingrepp så kan de få
            icke önskvärda konsekvenser som man får hantera på annat sätt.
          </note>
          <note>
            Det här är svåra problem. Svåra problem är dock inget argument
            för att inte ta itu med de lätta. Nu skall jag nämna två sådana.
          </note>
          <note>
            Arne Andersson, värderade ordförande i utskottet, käre vän m.m.!
            Vi har haft mycket motsättningar i det politiska, men vi har också
            haft ett utbyte på det personliga planet, som jag har funnit trevligt
            och berikande. Jag säger, i andras närvaro, att Arne Andersson
            icke saknar förmåga såväl till att ändra tidigare ståndpunkter
            som till att ta till sig nya. Det är alltså inte bara en ström
            utåt, det är också ett inflöde.
          </note>
          <note>
            Arne Andersson, skulle vi inte kunna vara överens om helgersättningen
            till totalförsvarspliktiga för mat?
          </note>
          <note>
            Det är så, för övriga åhörares i kammaren upplysning, att värnpliktiga
            får mat gratis på sitt förband. Är man borta av någon anledning
            på en vardag får man
          </note>
          <note>
            95 kr per dag i matersättning, men är man borta på en helg får
            man 25 kr per dag. Detta system var rationellt och förståeligt
            när den värnpliktige åkte hem till mamma och fick maten gratis.
            En stor del av de värnpliktiga gör det fortfarande, men en ökande
            del gör det faktiskt inte, och då räcker inte 25 kr.
          </note>
          <note>
            Utskottet säger då att det möjligen ligger något i detta men
            att det blir för dyrt. Ja, men det är väl lika dyrt på fredagar,
            torsdagar eller måndagar? Om det är så att totalsumman för värnpliktigas
            matersättning är för hög, ja, låt oss då sänka den rakt av, men
            låt de värnpliktiga få en ersättning som någorlunda täcker även
            matkostnaden på lördagar och söndagar.
          </note>
          <note>
            Det här är ett resonemang som Arne Andersson i andra sammanhang
            skulle ha mycket lätt att anta, och vi skulle göra gemensam sak
            i detta. Vi skulle nå framgång.
          </note>
          <note>
            Britt Bohlin! Vi är överens om att vapenfri tjänst inte är något
            som man beviljas av en motsträvig byråkrati. Det är något som
            vi i grunden tycker är rätt i ett demokratiskt samhälle. Man skall
            kunna säga: Ja, jag förstår att det finns våld i världen, men
            jag vill inte utbilda mig för att delta i det våldet. Detta skall
            det vara en rättighet att säga. Samhället skall erbjuda möjligheter
            att på annat vis delta i totalförsvaret.
          </note>
          <note>
            I praktiken finns den här rättigheten. Det finns dock en liten
            rest. Om man bestämmer sig för det här efter sex månader efter
            det att man har börjat sin tjänstgöring utsätts man fortfarande
            för ett symboliskt prövningsförfarande. Detta är inte motiverat
            ur någon synpunkt.
          </note>
          <note>
            Nu har vi två lätta beslut här, mitt uppe i alla de svåra, som
            vi kan anta utan att rubba balansen eller ens störa systemet i
            kanten det minsta, men som är symbolfrågor ur något slags demokratisk
            synpunkt.
          </note>
          <note>
            Det handlar ju om den lilla ekonomiska ersättningen och den lilla
            symboliska resten av ett tidigare auktoritärt system. Det saknar
            inte betydelse att rensa i sådant gammalt.
          </note>
          <note>
            Om vi då tittar på konsekvenserna av Vänsterpartiets politik
            för det här beslutet menar vi vänsterpartister naturligtvis att
            den säkerhetspolitiska situationen så långt vi kan bedöma i dag
            medger ytterligare ingrepp i Försvarsmaktens organisation. Vad
            som är gränssättande finns det olika möjligheter att ta ställning
            till, men jag accepterar naturligtvis att det finns gränser för
            hur långt man kan gå och hur snabbt man kan göra det om man vill
            ha kvar systemet på sikt och om man vill att det skall fungera
            under tiden. Detta begriper alla. Jag tror att vi kunde ha gått
            snabbare och djupare fram än vad försvarsbeslutet i dag kommer
            att innebära.
          </note>
          <note>
            När det gäller krigsorganisationen för markstridskrafterna kunde
            vi ha gått ned till tio brigader snabbare. De 13 som nu föreslås
            av majoriteten kommer vi i nästa beslut åter att behöva ta ställning
            till. Jag tror att det hade varit bra om vi hade gjort det nu.
          </note>
          <note>
            Liknande resonemang för vi i Vänsterpartiet vad gäller marinen.
            Avveckla de system i dag som vi inte tror att vi skall använda
            i framtiden. Om vi tror att det behövs ett mindre antal ubåtar
            om tio år skall vi naturligtvis inte lägga några i malpåse i dag
            i tron att de kommer att behövas i närtid, eftersom vår analys
            visar att det behovet inte finns. Vi skall skrota system som vi
            inte skall använda i framtiden. Vi skall inte försöka underhålla
            dem för den händelse att de skulle behövas i närtid, om vi inte
            tror att de skall göra det.
          </note>
          <note>
            Man kan naturligtvis föra motsvarande resonemang när det gäller
            flygstridskrafterna, och då är man raskt inne på JAS-systemet.
            Stoppa JAS - nu är vi tillbaka i appellmötesargumenten. Mitt parti
            var emot
          </note>
          <note>
            JAS-systemet när det började diskuteras och när det beslutades
            och har varit det alltsedan dess. Argumenten ändrar naturligtvis
            karaktär allteftersom ett projekt fortskrider och man förstår
            att möjligheterna att ändra tidigare beslut inte längre finns.
            Däremot är det min bestämda uppfattning att vi inte behöver ytterligare
            tillskott till JAS-systemet. Jag accepterar att det som är beslutat
            hittills måste stå fast av skilda skäl, men det är en annan sak.
            Vi skall alltså inte beställa delserie 3.
          </note>
          <note>
            Jag menar också att den organisation som vi har i dag naturligtvis
            kommer att utsättas för ingrepp framöver, och då måste vi, precis
            som Lennart Rohdin sade, konstatera vilka ställen i grundorganisationen
            som vi skall ge oss på. Det finns några som synes ha sämre möjligheter
            än andra i ett framtida samhälle, t.ex. F 16 i Uppsala. Miljöskäl
            och samhällets övriga krav gör det ytterst olyckligt med en flygflottilj
            mitt i staden.
          </note>
          <note>
            Jag använder samma argument när det gäller
          </note>
          <note>
            Malmen i Linköping. Miljöolägenheterna är väl kartlagda, och
            möjligheterna att åtgärda dem vid nuvarande verksamhet är små.
            Det rationella är att ta bort verksamheten.
          </note>
          <note>
            Vår politik innebär också, som ni kanske anar av det föregående,
            att vi i stort sett godtar de neddragningar som majoriteten föreslår.
            Vi föreslår ytterligare några, och på en punkt har vi en annan
            uppfattning.
          </note>
          <note>
            Det gäller F 15 Söderhamn. Det jag sade tidigare om möjligheterna
            att finnas på ett ställe även i framtiden talar klart till F 15:s
            förmån. Vi skapar det kortsiktiga utrymmet för att behålla F 15
            genom den tidigare nämnda nedläggningen av F 16.
          </note>
          <note>
            Fru talman! Internationella kommandot, än så länge SWEDINT, bedriver
            ett mycket bra arbete. Vi vill satsa ytterligare på det när det
            gäller forskning och utveckling. Utskottsmajoriteten menar att
            det som sker i dag är bra och att något uttalande från riksdagen
            inte behövs. Jag har en annan uppfattning.
          </note>
          <note>
            Riksdagen har fattat beslut om att vi deltar i ett internationellt
            förbud mot antipersonella minor genom att också avstå själva.
            Genom den säkerhetspolitiska situationen har vi tid att analysera
            och skapa oss andra förutsättningar genom den verkan som upphör
            genom minsystemets borttagande. Tidpunkten är väl vald, och beslutet
            är klokt.
          </note>
          <note>
            Men det finns en del saker i detta som vi borde ha sett på. Stridsvagnsminor
            kan ha samma effekt på detta som antipersonella minor. Vi har
            erfarenheter av det från Bosnien. De delar av svenska stridsvagnsminor
            som inte är detekterbara med någorlunda praktiska metoder borde
            göras det eller också tas bort.
          </note>
          <note>
            Vi bör också redovisa det svenska innehavet av antipersonella
            minor. Det skulle ha stor betydelse för det pågående internationella
            arbetet med att få bort dem.
          </note>
          <note>
            Fru talman! Jag yrkar bifall till Vänsterpartiets reservation.
            Jag står givetvis bakom den i alla moment men jag yrkar bifall
            till den under mom. 11, 26 och
          </note>
          <note>
            54, som gäller ekonomin, JAS och antipersonella minor.
          </note>
          <note>
            I detta anförande instämde Johan Lönnroth (v).
          </note>
          <note type="speaker">
            Anf. 4 ARNE ANDERSSON (m) replik:
          </note>
          <note>
            Fru talman! Efter den långa raden av superlativer om min person
            och med tanke på de stora visionerna i
          </note>
          <note>
            Jan Jennehags anförande hade jag kanske trott att hans fråga
            till mig skulle gälla någonting annat än just matersättningen.
            Det är svårt att ha någon avgörande invändning mot Jennehags argumentation
            för att det bör råda vardagsstandard även på lördagen och söndagen.
            Vi skulle då, Jan Jennehag, återigen kunna slå våra kloka huvuden
            ihop och försöka lösa det problemet. Att vi skulle kunna rubba
            Britt Bohlin och
          </note>
          <note>
            Anders Svärd tror jag inte på - de pratar ju inte med oss. Men
            vi två kanske kan driva den frågan.
          </note>
          <note type="speaker">
            Anf. 5 ANNIKA NORDGREN (mp):
          </note>
          <note>
            Fru talman! Jag vill börja med att yrka bifall till reservation
            4 i mom. 11 som gäller ekonomisk ram, 2
          </note>
          <note>
            som gäller beställningsbemyndigande av material, 22
          </note>
          <note>
            som gäller ytstridsfartyg och ubåtar och 54 som gäller minor.
          </note>
          <note>
            Det är ju nu länge sedan processen inför försvarsbeslutet började.
            Det började med att Försvarsberedningen diskuterade säkerhetspolitiken.
            Jag har drygt en meter informationsmaterial, som ligger på mitt
            rum, från olika regementen, kommuner och enskilda personer. Jag
            har också en stor hög personliga brev, en stor mängd vykort och
            en hel mängd med e-brev till min dator. Jag har inte minst fått
            en hel del telefonsamtal och gjort många förbandsbesök. Efter
            allt detta är vi nu framme vid att fatta försvarsbeslutet. Nu
            har jag 15 minuter på mig att redogöra för de här årens arbete
            och Miljöpartiets politik och de avvägningar som vi har gjort.
            Det är inte lätt. Det är då mycket som förblir osagt. Jag skall
            koncentrera mig på det övergripande och hoppas kunna återkomma
            till vår politik i dess olika delar i repliker under den långa
            dag vi har framför oss.
          </note>
          <note>
            Det är mycket som har förvånat mig under vägen.
          </note>
          <note>
            Framför allt har jag många gånger funderat över vad det beror
            på att så många lokala tidningar på nyhetsplats har ställt upp
            för att rädda sitt regemente. Många människor, t.o.m. kyrkliga
            företrädare, har engagerat sig i kampen för sitt lokala regemente.
            Jag är inte förvånad över att människor kämpar för att ha kvar
            det arbete man har - jag hoppas att jag inte blir missförstådd
            på den punkten. Inte alls! Men jag kan inte låta bli att jämföra
            med vad som händer inom andra delar av den offentliga sektorn,
            nämligen inom vården och omsorgen.
          </note>
          <note>
            Inom vården och omsorgen är det 50 000 personer som har förlorat
            sina arbeten sedan 1990, och man räknar med att 40 000 ytterligare
            kommer att förlora sina jobb inom vård och omsorg fram till sekelskiftet.
          </note>
          <note>
            Men det är inte mansjobb det rör - det är kvinnojobb.
          </note>
          <note>
            Då undrar jag: Var är demonstrationerna för de jobben? Var är
            de e-breven, breven och personliga vykorten? Det rör ju så många
            fler. Vad beror det på att det är sådan skillnad i engagemanget?
          </note>
          <note>
            Jag tror inte vi skall underskatta betydelsen av de manliga nätverk
            som byggs upp. Dessutom är det traditionellt så att militarismen
            sitter väldigt djupt i såväl högerstyrda som vänsterstyrda stater.
            De staterna styrs fortfarande ofta av män. Därigenom genomsyras
            ideologi och praktisk handling av militarism.
          </note>
          <note>
            Det är någonting man kämpar för, bevarar och understöder.
          </note>
          <note>
            Något annat som förvånar mig är att demonstrationerna eller engagemanget
            inte mer handlar om de pengar vi faktiskt lägger på den militära
            delen av den offentliga sektorn. De som ropar högst är ju de som
            vill bevara de lokala regementena, investera mer pengar i försvaret,
            ha mer ubåtar, pansarvagnar och allt vad det är man vill anskaffa.
            I detta försvinner de stora summor med pengar som vi beslutar
            om i dag.
          </note>
          <note>
            Hur många känner till att vi i dag i riksdagen kommer att besluta
            att medge regeringen att beställa materiel och utvecklingsarbete
            för Försvarsmakten inom en kostnadsram av högst 66,7 miljarder
            för tiden efter budgetåret 1997. Försvarsministern sade i riksdagen
            i september: "I den här situationen förser vi flygvapnet med ett
            eget flygplan för flera tiotals miljarder. Den svenska kustflottan
            har inte varit bättre utrustad än vad den är i dag. I morgon tar
            vi emot den tredje nya ubåten i Gotlandsklassen. Vi beställer
            nya ytstridsfartyg i miljardklassen. Armén förses med nya stridsvagnar,
            hemvärnet skall moderniseras, och mycket mer."
          </note>
          <note>
            Vad är då "I den här situationen"? Jo, det är en situation där
            en enig riksdag har sagt att det inte föreligger något som helst
            militärt hot mot Sverige. Vad får då detta obefintliga militära
            hot för konsekvenser?
          </note>
          <note>
            Bl.a. att det satsas miljarder på fler JAS-plan. Miljöpartiet
            har krävt stopp för JAS ända sedan projektet började diskuteras.
            Vi har inte ändrat åsikt i den frågan. JAS är en felprioritering.
            Hittills har det beslutats om JAS-plan till åtta stridsflygdivisioner,
            delserie 1
          </note>
          <note>
            och 2, alltså. Nu är JAS-ramen uppe i ca 73 miljarder kronor.
            Det är sanna mina ord hög tid att sätta stopp nu.
          </note>
          <note>
            Fru talman! Jag vill faktiskt påstå att Miljöpartiet är det enda
            försvarsvänliga partiet i den här kammaren. Nu ser jag ansiktena
            skrynkla ihop sig på mina kolleger. De undrar säkert vad det är
            jag påstår. Man brukar som argument när man diskuterar med Miljöpartiet
            säga: Miljöpartiet vill ju inte ens köpa JAS,
          </note>
          <note>
            Miljöpartiet vill lägga ned fler förband, Miljöpartiet vill t.o.m.
            på sikt ställa om från militärt till civilt försvar, är det över
            huvud taget någon idé att diskutera försvarsfrågor med Miljöpartiet?
            Här står då jag och säger att Miljöpartiet är det enda försvarsvänliga
            partiet. Vad menar jag med det?
          </note>
          <note>
            Jo, om man ser till de hot vi står inför, de reella hot som vi
            måste se till att möta, menar jag att det krävs omprioriteringar
            i Miljöpartiets anda, alltså överföringar från det militära försvaret
            till det civila försvaret. Vi måste även se till att förebygga
            så att inte hot uppkommer. Det är bra investeringar i säkerhetspolitik
            och försvar.
          </note>
          <note>
            Moderaterna och Kristdemokraterna är inte måna om ett starkt
            försvar enligt min mening. Med ett försvar menar nu en enig riksdag
            försvar mot en vidgad hotbild, inte bara mot militära hot. Moderaterna
            och
          </note>
          <note>
            Kristdemokraterna är inte försvarsvänner, de är organisationsivrare,
            som åker runt till de lokala regementena och försöker bevara så
            mycket som möjligt och dessutom investera i mer militär materiel.
          </note>
          <note>
            Miljöpartiet vill ha ett starkt försvar mot det som hotar oss
            reellt. Frågan är om det verkligen är den säkerhetspolitiska situationen
            som styr det militära försvarets utformning och omfattning eller
            om det mer är gamla traditioner, t.ex. i uppdelningen mellan de
            olika vapenslagen och osäkerhet om hur man vill och skall möta
            de hot som man står inför. Det är inte lika lätt att räkna på
            de hot som i många fall är subtila som det är att t.ex. räkna
            stridsvagnar på andra sidan gränsen. Det gäller t.ex. kemisk krigföring,
            som pågår varje dag mot våra celler. Det handlar om ökade klyftor
            i samhället, som vi till viss del kan möta, men som man enligt
            min mening inte möter med samma engagemang här i kammaren som
            när det handlar om att dessa manliga strukturer rubbas, alltså
            det militära försvaret.
          </note>
          <note>
            Återigen, riksdagen har enhälligt fattat beslut om att vidga
            det säkerhetspolitiska begreppet från att gälla enbart militära
            hot till att omfatta icke-militära hot som, vilket jag tidigare
            sade, miljöförstöring, vatten- och livsmedelsbrist, ökade sociala
            och ekonomiska klyftor.
          </note>
          <note>
            Ett annat stort hot är det sårbara samhälle som vi i dag lever
            i. Det märks inte minst när det gäller lednings- och informationskrigföring.
            Detta borde i högre grad än i dag påverka totalförsvarets utformning
            och organisation, tillsammans med den vidgade hotbilden. Det här
            är viktigt att komma ihåg, inte minst med tanke på kommande försvarsbeslut.
            Dessa frågor torde få stor inverkan på det militära försvaret,
            både vad gäller omfattning och organisation, i alla fall om de
            traditionella ur påtryckningssynpunkt väldigt starka organisationsivrarna
            får härja fritt. Just det senare är säkert ett skäl till att frågorna
            om ledningsinformationskrigföring inte har tillåtits påverka utformningen
            av det militära försvaret.
          </note>
          <note>
            Miljöpartiet vill spara mer pengar på det militära försvaret
            än riksdagsmajoriteten vill. Besparingen görs av säkerhetspolitiska
            och ideologiska skäl. Det innebär naturligtvis att vi förordar
            en mindre krigsorganisation än riksdagsmajoriteten gör. I första
            hand vill vi att riksdagen skall besluta om en lägre ekonomisk
            ram än vad riksdagen kommer att göra i dag. Vi vill med den ekonomiska
            ramen och med vissa inriktningar ge tillbaka uppdrag till Försvarsmakten
            för att den skall komma tillbaka med ett förslag som vi skulle
            kunna ta ställning till, liksom regeringen och
          </note>
          <note>
            Centerpartiet har gjort när de enades om den ekonomiska ramen,
            med stöd från några andra partier.
          </note>
          <note>
            Vår inriktning, som vi skulle vilja skicka med den här ekonomiska
            ramen, är sex brigader och fyra flottiljer, med två divisioner
            på varje flottilj. Det är delserie 1 och 2 i de redan beställda
            JAS-systemen. Vi har tagit ställning till grundorganisationen
            i tre fall.
          </note>
          <note>
            Det övriga kommer vi att avstå från att ta ställning till i och
            med att vi har en sådan helt annorlunda inriktning. Det gäller
            F 10, F 16 och F 15, tre flottiljer. Vi tycker att man skall lägga
            ned F 10 och F 16 på grund av brist på långsiktighet när det gäller
            att bevara dessa flottiljer och i stället av långsiktiga skäl
            ha kvar F 15 i en krympande försvarsmakt. Vid nästa försvarsbeslut,
            om fem år, kommer vi att få göra om hela den här proceduren. Jag
            menar att det finns betydligt större långsiktighet i och inte
            minst miljöskäl för att behålla
          </note>
          <note>
            F 15. Det kommer Thomas Julin från Miljöpartiet också att ta
            upp senare i dag.
          </note>
          <note>
            Vi kommer att fatta ett glädjande och viktigt beslut i denna
            kammare i dag. Det gäller minorna i det svenska försvaret. Vi
            har tidigare diskuterat det många gånger och i dag kommer vi äntligen
            till avgörande i denna fråga. Det hälsar jag med glädje. Men jag
            tycker att det är viktigt att påpeka att vi inte skall ersätta
            minorna med något annat vapenslag. Det vill både Moderaterna och
            Kristdemokraterna. Då menar jag att man tar flera steg tillbaka.
            Då har man över huvud taget inte någon inställning till att vi
            på sikt skall dra ned det militära försvaret, dra ned investeringarna
            i vapen, om man hela tiden menar att varje sak man tar bort ur
            organisationen måste ersättas med någonting annat. Det tycker
            jag är ett förlegat och föråldrat tänkande.
          </note>
          <note>
            Jag tycker också att vi skall skriva in förbudet mot trampminor
            i lag. Vi förutsätter givetvis från Miljöpartiets sida att regeringen
            också fortsättningsvis i internationella forum är starkt pådrivande
            i fråga om internationellt förbud mot antipersonella minor.
          </note>
          <note>
            Det finns några delar i Miljöpartiets politik som jag snabbt
            vill beröra. Det gäller miljövärnsregementen. Vi föreslår att
            I 13 som enligt regeringens och
          </note>
          <note>
            Centerns förslag skall finnas kvar efter försvarsbeslutet skall
            ställas om till miljövärnsregemente. Det gäller också FMB, Fårösund
            på Gotland. Vi ser också stora utvecklingsmöjligheter där.
          </note>
          <note>
            När det gäller totalförsvarsplikten förordar Miljöpartiet en
            frivillig värntjänst i stället för den pliktlag som försvaret
            bygger på i dag. Den grundar sig på motivation och meriter, inte
            minst med tanke på att man utbildar till att möta de hot vi står
            inför i dag. Det gäller rasism och främlingsfientlighet inom Försvarsmakten,
            som tack och lov är ett mycket begränsat problem. Det är inte
            alls så att jag vill framställa Försvarsmakten som speciellt rasistisk
            eller främlingsfientlig, absolut inte. Men det finns enskilda
            fall, och det är ett speciellt problem för Försvarsmakten i och
            med att vi inte vill behöva försvara oss mot försvaret eller utbilda
            antidemokrater, rasister och nazister att använda vapen. Det är
            väldigt viktigt. Vi har tidigare tagit upp detta i Miljöpartiet
            och fick då hela utskottet med oss när det gällde att regeringen
            skulle återkomma till riksdagen med förslag om hur man skall möta
            detta problem. Tyvärr går man inte framåt tillräckligt.
          </note>
          <note>
            Vi hade hoppats att regeringen skulle komma med konkreta förslag
            på hur lagstiftningen skall ändras, så att det blir lättare för
            Försvarsmakten att lyfta ut dessa oönskade personer som inte skall
            utbildas inom Försvarsmakten. Jag hoppas att vi kan fortsätta
            att arbeta med detta, så att vi kan komma till ett avgörande i
            denna fråga och ge verktyg till Försvarsmakten så att den kan
            bli av med de här personerna.
          </note>
          <note>
            Inför nästa försvarsbeslut - det känns litet avlägset, det är
            fem år, men fem år går fort - gäller det att inplantera vissa
            idéer som jag hoppas att försvarsministern, i den händelse försvarsministern
            sitter kvar då, skall kunna ha med sig.De säkerhetspolitiska kontrollstationerna
            är ett bra förslag, som Miljöpartiet stöder. Det är bra att man
            återkommer med kontrollstationer i säkerhetspolitiken. Enligt
            Försvarsberedningens rapport skall man i de kommande kontrollstationerna
            uppmärksamma de hot och risker, s.k.
          </note>
          <note>
            lågnivåhot, som kan följa t.ex. av sociala och ekonomiska klyftor,
            inomstatliga konflikter, miljöförstöring och brist på naturresurser
            samt det moderna komplexa samhällets sårbarhet.
          </note>
          <note>
            Miljöpartiet vill i det sammanhanget uppmärksamma vikten av att
            man får in olika sorters kompetenser i förberedelserna för nästa
            försvarsbeslut -
          </note>
          <note>
            ÖCB och Försvarsmakten samt experter på t.ex.
          </note>
          <note>
            ökande klyftor i samhället när det gäller sociala effekter, miljöfrågor
            osv. En bra idé vore t.ex. att man körde krigsspel i Försvarsmaktens
            krigsspelscentrum, inte bara sådana scenarion som Försvarsmakten
            har kommit på utan gemensamt med de civila myndigheterna, exempelvis
            ÖCB, ser till att man utformar organisationen i enlighet med det
            totalförsvarskoncept som vi vill få till stånd. Jag saknar fortfarande
            den integrerade synen på försvaret, som gör att det så småningom
            blir ett totalförsvar.
          </note>
          <note>
            Miljökriterier måste få väga tungt i lokaliseringsfrågor med
            tanke på både miljön i dagsläget och att totalförsvaret är speciellt
            ansvarigt i och med att vi säger att miljön utgör ett långsiktigt
            hot och ett hot som är reellt i dag.
          </note>
          <note>
            Slutligen: Man hade önskat att man hade en hel dag på sig att
            förklara de procedurer som har lett fram till detta förslag. Jag
            har försökt att ganska övergripande redovisa Miljöpartiets ståndpunkt.
            Vi tar ett litet steg på vägen i dag. Jag har tidigare sagt att
            jag önskar försvarsministern lycka till ute i landet när han skall
            förklara att det gäller att försöka lyfta sig litet över den lokala
            regementesnivån för att se vilka investeringar vi skall göra för
            allas vårt bästa. Det är inte investeringar i militära vapen,
            strukturer och organisationer som är det som vi skall satsa på.
          </note>
          <note>
            I detta anförande instämde Gunnar Goude, Birger
          </note>
          <note>
            Schlaug, Barbro Johansson, Per Lager, Ragnhild
          </note>
          <note>
            Pohanka och Thomas Julin (samtliga mp).
          </note>
          <note type="speaker">
            Anf. 6 LENNART ROHDIN (fp) replik:
          </note>
          <note>
            Fru talman! Jag begärde inte ordet för att polemisera mot Annika
            Nordgrens anförande utan snarare för att poängtera två saker.
            Som Annika Nordgren väl vet hade vi från Folkpartiet gärna medverkat
            till att hitta ytterligare möjligheter att minska försvarskostnaderna
            utan att det går ut över försvarseffekten. Nu har inget av våra
            partier haft någon reell möjlighet att påverka vare sig beslutsunderlaget
            eller det kommande beslutet. Däremot betyder inte minskade försvarskostnader
            nödvändigtvis att de skall överföras till civilförsvaret, utan
            de ökade resurser som neddragningar av försvarskostnaderna innebär
            skall användas för att generellt stärka det civila samhället mot
            ökad icke-militär sårbarhet. Det behöver inte nödvändigtvis ske
            inom civilförsvarets ram.
          </note>
          <note>
            Jag vill också instämma i vad Annika Nordgren sade om andra neddragningar
            av arbeten som vi har varit med om under 90-talet. Det är ett
            helt riktigt konstaterande. Samtidigt är det inte alldeles rätt
            att hävda att neddragningarna inom det militära inte drabbar kvinnor.
            Bland militär personal finns det ganska få kvinnor, så det är
            inte så påtagligt. Men bland den civila personalen är inslaget
            av kvinnor betydligt större. Det är kanske inte i första hand
            den militära personalen det är synd om, men det drabbar även kvinnor.
            Men vi får aldrig glömma att även om det rör sig om en individ
            bland 4 000 inom försvaret eller en individ av 50 000 inom offentlig
            sektor som förlorar jobbet, så är det fortfarande en individ som
            är lika viktig som någon annan som drabbas.
          </note>
          <note type="speaker">
            Anf. 7 ANNIKA NORDGREN (mp) replik:
          </note>
          <note>
            Fru talman! Folkpartiet har många gånger deklarerat att man är
            beredd att dra ned på kostnaderna för det militära försvaret och
            omprioritera för att uppnå en lika stor eller högre försvarseffekt.
            Där skiljer vi oss åt. Vi tycker att man snabbt och radikalt kan
            minska kostnaderna och investeringarna, men försvarseffekten har
            vi litet olika syn på. Den största och bästa försvarseffekt vi
            kan få är att investera i att förebygga att hot uppkommer, inte
            i att köpa t.ex.
          </note>
          <note>
            attackhelikoptrar. Jag tror inte att attackhelikoptrarna påverkar
            så väldigt mycket de långsiktiga överlevnadshot vi står inför.
            Där har vi olika uppfattningar.
          </note>
          <note>
            Jag vill ta tillfället i akt och klargöra att det inte handlar
            om att direkt överföra medel till det civila försvaret, utan det
            gäller givetvis att investera där pengarna kan användas bäst för
            att förebygga att hoten uppkommer. Det är inte alltid inom det
            civila försvarets ram, utan det handlar t.ex. om att minska sociala
            och ekonomiska klyftor. Det handlar inte om civilförsvaret så
            som det ser ut just i dag.
          </note>
          <note>
            Naturligtvis drabbar det individen lika mycket oavsett vad man
            sysslar med och oavsett vem det är som förlorar jobbet. Men vi
            måste se på den totala samhällsstrukturen, vilket samhälle vi
            vill ha framöver, vilken utveckling i världen vi försöker få till
            stånd. Det måste man föra ned på nationell nivå och ta ställning
            till i de prioriteringar man gör inom statsbudgeten med tanke
            på den påse pengar som man har att fördela.
          </note>
          <note type="speaker">
            Anf. 8 LENNART ROHDIN (fp) replik:
          </note>
          <note>
            Fru talman! Jag tror inte att vi egentligen är så oense i fördelningsfrågorna.
            Det finns ingen anledning - i det statsfinansiella läget och med
            hänsyn till utvecklingen av samhällets sårbarhet i övrigt vare
            sig det gäller vård, omsorg eller det av IT-teknik alltmer beroende
            samhället - att satsa mer resurser på det militära försvaret än
            vad som är nödvändigt. Där våra uppfattningar skiljer sig åt är
            att det försvar som inte skall kosta mer än vad som är absolut
            nödvändigt skall vara utformat så att det har störst möjlighet
            att, om det ändå blir allvar, med ökade resurser möta sina uppgifter.
            Vi hoppas ju alla att det läget inte skall behöva inträffa där
            vi behöver avdela de nya resurserna. Men måste man göra det skall
            försvaret ha bästa möjligheter att möta även den uppgiften. Det
            är detta det militära försvaret ytterst är till för.
          </note>
          <note type="speaker">
            Anf. 9 ANNIKA NORDGREN (mp) replik:
          </note>
          <note>
            Fru talman! Det är just precis det: om det ändå blir allvar.
            Därför skall vi investera i JAS, vi skall ha fler ubåtar än vad
            Försvarsberedningen kom fram till var säkerhetspolitiskt motiverat.
            Därför vill man ha fler stridsvagnar och allt annat. Det är precis
            det tänkandet jag hoppas att vi någon gång skall komma ifrån.
            Det tänkandet innebär att vi aldrig kommer ifrån militarismen
            när synen hela tiden är att det som försvarar oss är det militära
            försvaret. Att vi aldrig lyckas komma ifrån det synsättet och
            komma litet närmare, om det nu kallas så, naivt! Då vill jag gärna
            vara naiv och tro att vi når längre med att sluta undergräva den
            synen. Det handlar om en väldigt avlägsen framtid. Vi kan inte
            riktigt se det hotet just nu. Men vi skall steg för steg försöka
            komma dit. Annars får vi ha de små önskedrömmar, som vi alla odlar,
            om en fredlig värld.
          </note>
          <note>
            Det gäller att nu ta stegen.
          </note>
          <note>
            Det som försvarar oss bäst är långsiktiga prioriteringar för
            att se till att hot inte uppkommer. Det handlar inte om investeringar
            i det militära försvaret utan om investeringar för en utveckling
            som undanröjer hoten mot människor och andra levande på denna
            planet. Det handlar om överlevnadsfrågor.
          </note>
          <note type="speaker">
            Anf. 10 JAN JENNEHAG (v) replik:
          </note>
          <note>
            Fru talman! Miljöpartiet och Vänsterpartiet har i många stycken
            en överensstämmande syn på försvarspolitiken. Det finns delar
            där den inte gör det.
          </note>
          <note>
            Det är närmast därför som jag vill ha klarlägganden från Annika
            Nordgren. Där det ändå finns möjligheter att förstår varandra
            i det politiska samtalet bör man klarlägga vad det är man inte
            förstår.
          </note>
          <note>
            Vapenverkan av minförbudet skall inte kompenseras. Finns det
            andra delar i Försvarsmaktens system som lämpligen bör tas bort
            för att minska Försvarsmaktens effekt? Det är klart att Försvarsmakten
            måste organiseras så, att den på ett gott sätt kan lösa de uppgifter
            som samhället anser att den skall klara av. Om man minskar effekten
            av ett system kommer
          </note>
          <note>
            Försvarsmakten att se till att man kompenserar detta på ett eller
            annat sätt. En omorganisation, en ombeväpning eller ett nytt sätt
            att arbeta blir följden alldeles oberoende av politiska beslut,
            och det skall så vara. Ett beslut av riksdagen om att man inte
            skall kompensera för borttagandet av antipersonella minor strider
            mot sättet att arbeta.
          </note>
          <note>
            I det dokument som ligger på bordet finner vi att
          </note>
          <note>
            Miljöpartiet nästa år vill spara 2,5 miljarder mer än regeringen,
            och för försvarsbeslutsperioden har man kommit ned till 186 miljarder.
            Man kan vara trygg i förvissningen att ens förslag går igenom,
            men hederligheten bjuder att fråga: Hur skall det gå till?
          </note>
          <note type="speaker">
            Anf. 11 ANNIKA NORDGREN (mp) replik:
          </note>
          <note>
            Fru talman! När det gäller Vänsterns försvarspolitik saknar jag
            ibland det som står i partiprogrammet och det som Jan Jennehag
            här talade om, nämligen den radikala nedrustningens politik. Var
            finns den?
          </note>
          <note>
            Vänsterpartiet anser inte att den takt som Miljöpartiet föreslår
            är trovärdig. Det går alldeles utmärkt att genomföra neddragningar
            i den takten. Miljöpartiet och Vänsterpartiet borde verkligen
            kunna vara överens om det.
          </note>
          <note>
            När det gäller t.ex. beställningsbemyndigandet på
          </note>
          <note>
            66,7 miljarder kronor ställer inte Vänsterpartiet upp på Miljöpartiets
            reservation om att man inte skall bemyndiga regeringen detta.
            Att i riksdagen slå fast att man inte skall kompensera för minförbudet
            innebär ett symbolvärde som inte är att förakta. Det bidrar till
            att man får bort synen att borttagande av det ena måste kompenseras
            genom anskaffning av något annat för att kunna upprätthålla den
            allmänna uppfattningen om det som skall kunna försvara oss bäst
            mot ett hot som inte alls möts militärt.
          </note>
          <note>
            Det gör mig litet bekymrad att det brister litet grand mellan
            teori och praktik när det gäller Vänsterpartiet. Även om vi har
            helt olika syn på vad man i stället skall investera i tycker jag
            att vi kunde vara överens om ett avvisande av beställningsbemyndigandet
            och om att sträva mot en radikal nedrustning, eller omrustning
            som jag vill kalla det för.
          </note>
          <note type="speaker">
            Anf. 12 JAN JENNEHAG (v) replik:
          </note>
          <note>
            Fru talman! Hur genomdriver vi beslutet att inte kompensera för
            borttagandet av minor? Vilka instrument har vi för att kontrollera
            och se till att ett sådant borttagande blir effektivt? Det strider
            mot hela vårt sätt att se på Försvarsmakten i övrigt. Självfallet
            skall man vara så effektiv som möjligt inom ramen för de uppgifter
            som man har tilldelats och inom ramen för ekonomin. Jag har inte
            fått svar på min fråga.
          </note>
          <note>
            Min radikala nedrustning innebär kraftiga ingrepp i förhållande
            till majoritetens förslag. Genom dessa ingrepp får jag ihop 0,5
            miljarder för nästa år. Miljöpartiet får ihop 2,5 miljarder. Hur
            går det till? Vilka utbildningsställen blir kvar? Vilket system
            har vi i slutet av femårsperioden? Det går inte bara att tala
            om radikal nedrustning. Man måste också ha en föreställning om
            hur det praktiskt skall gå till och om hur systemet ser ut när
            ens förslag är genomförda. Man måste också leva i föreställning
            att ens förslag kan bli verklighet. Man kan faktiskt stå inför
            ett sådant läge, även om jag instämmer i att det är föga troligt,
            åtminstone i dag.
          </note>
          <note type="speaker">
            Anf. 13 ANNIKA NORDGREN (mp) replik:
          </note>
          <note>
            Fru talman! Jag hoppas verkligen att Miljöpartiets förslag kommer
            att bli verklighet. Det är det som håller en uppe i arbetet, att
            det som man talar om en dag skall bli verklighet.
          </note>
          <note>
            Jan Jennehag undrade hur vi vill genomdriva beslutet. Vilka instrument
            skall vi använda oss av för att se till att borttagandet av minorna
            inte kompenseras?
          </note>
          <note>
            Jag tyckte precis att jag hörde Jan Jennehag själv stå i talarstolen
            och säga att myndigheternas uppgift är att genomföra det som riksdagen
            beslutar att de skall göra. Om riksdagen klart uttalar att borttagandet
            inte skall kompenseras av någon annan anskaffning av materiel
            - som kristdemokraterna och moderaterna talar om - skall myndigheterna
            följa det. Men jag har kanske större tilltro till myndigheterna
            än vad Jan
          </note>
          <note>
            Jennehag har.
          </note>
          <note>
            När det gäller hur kraftiga ingrepp skall gå till ger man ju
            uppdrag åt Försvarsmakten och den ekonomiska ram som man anser
            är möjlig att genomföra för att nå det mål som är uppsatt. Det
            handlar t.ex. om vissa inriktningar för antalet brigader och flygflottiljer
          </note>
          <note>
            - vi anser att det skall finnas sex brigader. Inte minst måste
            man se till att det inte kommer till stånd investeringar i militära
            materiel genom att inte medge ett beställningsbemyndigande. Det
            är sådana instrument som man har, och det vet också Jan Jennehag
            väldigt väl. Det är ju så det går till. Majoriteten beslutade
            tidigare - innan uppdraget gavs till Försvarsmakten -
          </note>
          <note>
            att återkomma med ett förslag som kunde rymmas inom den ekonomiska
            ram som majoriteten var överens om. Visst går det att spara på
            Försvarsmakten i betydligt högre grad än vad Vänsterpartiet anser.
          </note>
          <note type="speaker">
            Anf. 14 ÅKE CARNERÖ (kd):
          </note>
          <note>
            Fru talman! Kristdemokraterna anser att säkerhetspolitiken måste
            präglas av klarhet och långsiktighet, och därför är det viktigt
            att Försvarsbeslut 96
          </note>
          <note>
            skapar trovärdighet åt vår säkerhetspolitik.
          </note>
          <note>
            Vi vill att Sverige skall upprätthålla ett betryggande och effektivt
            totalförsvar som skyddar vårt territorium från kränkningar i fredstid
            och som förhindrar invasion eller frihetskränkande påtryckningar
            från främmande makt. Totalförsvaret är vår försäkring mot ofred,
            och när vi minskar försäkringspremien ökar vi självrisken. Kristdemokraterna
            anser att regeringen och Centern har dragit fel slutsats av den
            mycket svårförutsägbara omvärldsbilden. Risktagningen blir alltför
            hög genom detta försvarsbeslut.
          </note>
          <note>
            Fru talman! Eftersom totalförsvarsförmågan inte bara handlar
            om brigader vill jag beröra det civila försvaret först. Under
            ett framtida krig kommer bl.a.
          </note>
          <note>
            viktiga samhällsfunktioner såsom elförsörjning, telekommunikationer
            och informationsförmedling att vara av särskilt stort intresse
            för en angripare. Detta medför att civilbefolkningen kan drabbas
            hårt av ett krig om en fiende försöker utnyttja sårbarheter i
            vårt moderna svenska samhälle.
          </note>
          <note>
            Det vidgade säkerhetsbegreppet med icke-militära hot och risker
            medför ett ökat engagemang och deltagande från civila totalförsvarsmyndigheter.
            De resurser och den förmåga som byggs upp inom det civila försvaret
            är en tillgång under kriser och krig, vid svåra internationella
            påfrestningar samt vid fredsfrämjande insatser utomlands.
          </note>
          <note>
            Kristdemokraterna har pekat på att länsstyrelserna utgör en viktig
            länk i ledningskedjan, och deras kapacitet och kompetens avgör
            hur beredskapen för fred och krig utformas. Utskottet kommer noga
            att följa utvecklingen avseende den grundläggande beredskapsplaneringen
            eftersom det är viktigt att länsstyrelsernas resurser inte försämras
            så, att sambandet mellan län och försvarsområdet bryts på ett
            sådant sätt att beredskapen för fred och krig eftersätts och medborgarnas
            säkerhet försämras.
          </note>
          <note>
            Vi kristdemokrater vill därför att principen ett försvarsområde-ett
            län alltjämt skall gälla. Den reducering av antalet försvarsområden
            som nu föreslås innebär att det inte kommer att finnas en kvalificerad
            militär ledning i varje län. Detta kommer att direkt beröra hemvärnet
            och övrig frivilligverksamhet samt den samverkan som äger rum
            med länets civila försvar. Det engagemang som finns i vårt land
            att frivilligt få göra en insats inom totalförsvaret måste tillvaratas.
          </note>
          <note>
            Totalförsvarets nya uppgifter kräver ökad samverkan mellan det
            civila och det militära försvaret. Denna samordning i fred/kris/krig
            kräver kunskap, planläggning och kontinuerlig samverkan i fred,
            vilket medför att försvarsområdesstabernas betydelse som totalförsvarscentrum
            ökar. Vi vill därför inte slå sönder en väl fungerande FO-organisation
            över landet som stärker den folkliga förankringen och som blir
            särskilt viktig i händelse av beslut om höjning av krigsdugligheten.
          </note>
          <note>
            Fru talman! Kristdemokraterna har ställt sig bakom förslaget
            om utbildning av civila beredskapsstyrkor. Det civila försvaret
            kan på sikt få en värdefull resurs, som kan utnyttjas flexibelt
            i olika situationer.
          </note>
          <note>
            Vi får en grupp människor som genom ökat säkerhetsmedvetande
            kan bidra till att minska sårbarheten i samhället. Utbildningen
            måste dock leda till krigsplacering i det civila försvaret utifrån
            kommunernas och länsstyrelsernas behov.
          </note>
          <note>
            Vi har i vår försvarspolitiska motion också behandlat den svenska
            sjukvårdens situation i krig. Alla sjukvårdsresurser ingår i krig
            i totalförsvaret och skall kunna utnyttjas för såväl civilt som
            militärt skadade.
          </note>
          <note>
            Behovet av akut kirurgi ökar dramatiskt, vilket kan medföra stora
            förändringar av den geografiska fördelningen av patientunderlaget
            för verksamheten.
          </note>
          <note>
            Utskottet delar därför vår syn, att man måste göra en totalavvägning
            av hur resurserna skall utformas och planeras i krig får att åstadkomma
            bästa möjliga förutsättningar för civilbefolkning och militär
            personal under krigsförhållanden.
          </note>
          <note>
            Fru talman! En grundläggande förutsättning för vår försvarsförmåga
            är att vi inte blir överraskade så att angriparen får tidigt luftherravälde
            och snabb tillgång till infallsportar och säkra transportvägar.
            För att totalförsvaret i dess helhet skall kunna möta en sådan
            situation måste det finnas kvalificerade och allsidigt användbara
            förband med god operativ rörlighet, bra skydd och god anfallsförmåga
            och ett bra säkerhetsskydd kring de skyddsobjekt som är vitala
            för att infrastrukturen i vårt samhälle inte skall kollapsa.
          </note>
          <note>
            Att gå man ur huse för att försvara sin hembygd blir ett minne
            blott, eftersom territorialförsvaret nu reduceras från 165 000
            till 90 000 personer. Har vi inte ett starkt territoriellt försvar
            som ger uthållighet över ytan, klarar vi inte att vara först på
            plats och hålla knutpunkter. Tyvärr har inte Kristdemokraternas
            förslag, att behålla fler territorialförsvarsförband till dess
            att hemvärnet nått slutmålet 125 000 personer, vunnit utskottets
            gehör.
          </note>
          <note>
            Hemvärnsförbanden finns över hela landet dygnet om, året runt
            och utgör en betydande del av territorialförsvaret, som med kort
            mobiliseringstid skall ytövervaka, skydda mot sabotage och trygga
            vår mobilisering. Kristdemokraterna liksom utskottet betonar vikten
            av att hemvärnets organisation utökas mot det angivna målet.
          </note>
          <note>
            Att hindra en angripare att få herravälde i luften är av avgörande
            betydelse vid inledningen av ett modernt krig. För att kunna utveckla
            god initialeffekt och nå en rimlig uthållighet i syfte att hindra
            en angripare att få luftherravälde behövs, enligt vår mening,
            14
          </note>
          <note>
            stridsflygdivisioner. Skyddet av arméstridskrafternas mobilisering
            och uppmarsch måste tryggas liksom skyddet av civilbefolkning
            och vitala samhällsfunktioner. Därför har vi reserverat oss mot
            utskottsmajoritetens förslag.
          </note>
          <note>
            Fru talman! I händelse av konflikter kan Östersjön och dess utlopp
            tidigt bli berörda. En effektiv övervakning längs våra kuster
            kräver många ytstridsfartyg, eftersom skyddet av svenskt territorium
            och svenska intressen snabbt måste kunna förstärkas.
          </note>
          <note>
            För att det inte skall bli luckor i övervaknings- eller insatssystemen
            och med hänsyn till Sveriges ökade engagemang i Östersjöområdet
            bör antalet ytstridsfartyg vara 24. Av säkerhetspolitiska skäl
            bör vi därför inte nu besluta om ytterligare reduceringar av antalet
            ytstridsfartyg.
          </note>
          <note>
            Eftersom ubåtar har högt omedelbart stridsvärde och regeringen
            betonar fortsatt inhemsk kompetens inom ubåtsområdet, bör samtliga
            nio ubåtar fortsatt vara operativa för att man i händelse av en
            kris- eller krigssituation skall kunna lösa ålagda uppgifter på
            ett fullvärdigt sätt. Ju fler operativa ubåtar som finns, desto
            större är möjligheterna till framskjuten övervakning och spaning,
            vilket blir nog så viktigt i ett anpassningsskede.
          </note>
          <note>
            Fru talman! Regeringen och Centern har när det gäller grundorganisationen
            i väsentliga delar frångått
          </note>
          <note>
            ÖB:s förslag. Kristdemokraternas utgångspunkt är att vid utformningen
            av grundorganisationen ta stor hänsyn till säkerhetspolitiska
            aspekter. Vår uppfattning är att regeringen, som nu har frångått
            ÖB:s bedömningar, har gjort det utifrån helt andra principer än
            de militäroperativa och säkerhetspolitiska. Vi avvisar därför
            i huvudsak regeringen förslag i denna del till förmån för Försvarsmaktens
            förslag.
          </note>
          <note>
            Jag yrkar bifall till reservation 5 under hemställanspunkt 45.
          </note>
          <note>
            Riksdagsbeslutet 1995, som bl.a. innebar att Försvarsmakten måste
            ha förmåga både att skydda våra mest vitala områden och att där
            anfalla en angripare när denne är som känsligas, borde ha lett
            till att utskottet skulle ha låtit Älvsborgsbrigaden utgöra kärnan
            i Västsveriges markförsvar.
          </note>
          <note>
            Det befolkningstäta Göteborgsområdet med Nordens största hamn,
            två stora flygplatser och viktig industri är utan tvekan ett av
            Sveriges mest vitala områden och dessutom beläget vid den kommunikationsled
            som utgör inloppet till Östersjön. Ett försvar mot strategiska
            styrkor kräver förband på plats men också mycket snabbt tillförda
            förband. Vi skall inte medvetet sänka garden och öppna blottor
            i vitala områden!
          </note>
          <note>
            Av sjöoperativa skäl behöver man långsiktigt även ha marin tyngdpunkt
            i Göteborg med ytstridsfartyg och amfibiebataljonsutbildning.
            Behovet av en välutrustad helikopterorganisation måste tillgodoses
            i det mycket sjötrafikerade Västerhavet och i Östersjöutloppen.
            Sjöoperativa krav kopplade till sjöfartsstaden
          </note>
          <note>
            Göteborg och Västerhavets trafikbild kräver en omedelbart tillgänglig
            marint anpassad helikopterverksamhet.
          </note>
          <note>
            Liksom utskottet anser vi att Lv4 i Ystad har de bästa produktionsförutsättningarna
            att utbilda luftvärnsförband. Vi menar därför att detta tillsammans
            med en unik kompetens på luftrobotsystemet RBS77
          </note>
          <note>
            talar för att Ystad borde förbli utbildningsplattform för luftvärnsförband
            i södra militärområdet.
          </note>
          <note>
            Av bl.a. starka mililtäroperativa skäl borde Livgrenadjärbrigaden
            i Linköping och Lapplandsbrigaden i Umeå ha bevarats. Den breda
            folkliga uppslutningen kring Sveriges försvar kan urholkas om
            försvaret förlorar den fredstida kontakten med de stora städerna.
          </note>
          <note>
            Kristdemokraterna menar att även Krigsflygskolan, F5, i Ljungbyhed
            bör innefattas i den föreslagna översynen av skolverksamheten
            för att flygsäkerhetsfrågorna i samband med den grundläggande
            flygutbildningen skall bli belysta. Vore det inte bättre att avvakta
            skolöversynen innan flygvapnet omstruktureras?
          </note>
          <note>
            Jag yrkar bifall till reservation 9.
          </note>
          <note>
            Fru talman! Försvarsutskottet hyste 1995 farhågor om det risktagande
            som det innebär att ha ett totalförsvar som behöver både betydande
            tid och omfattande resurser för att nå full duglighet att möta
            ett angreppshot mot vårt land. Det är värt att notera att enligt
            Försvarsmaktsplan 97 har Försvarsmakten efter ett års återtagning
            godtagbar förmåga att möta ett begränsat angrepp med iståndsatta
            styrkor. Förmågan att hejda motståndaren är begränsad och förmågan
            att slå är otillräcklig.
          </note>
          <note>
            Liten tid upptas av svagheterna med anpassningsproblematiken.
            Den grundläggande frågan är om vår demokrati är kapabel att i
            tid och i tillräcklig omfattning fatta nödvändiga beslut om höjning
            av krigsduglighet och tillväxt. För sent, för litet och i otakt
            med den säkerhetspolitiska utvecklingen har nog snarare varit
            regel än undantag. Vilka kriterier skall gälla för att höja krigsdugligheten?
            Den svagaste länken är nog vår förmåga att se och tolka vad som
            verkligen sker i det som synes ske i vår omvärld.
          </note>
          <note>
            Försvarets förmåga till anpassning är en avgörande och central
            fråga för svensk försvarspolitik. Låg omedelbar försvarsförmåga
            och svårigheter att förutsäga omvärldsutvecklingen ställer stora
            krav på anpassningsförmåga. Utskottet anser liksom Kristdemokraterna
            att riksdagen årligen måste beredas tillfälle att ta del av aktuellt
            läge i denna för Sveriges säkerhet så vitala fråga.
          </note>
          <note>
            Ett beslut om höjning av krigsdugligheten kommer troligen att
            fattas, då det säkerhetspolitiska läget i vår omvärld är spänt.
            Att då återgå till en högre försvarsnivå låter sig inte göras
            i en handvändning. Strategiska insatsvaror och militärt materiel
            som behöver importeras blir ofta föremål för exportförbud när
            behoven är som störst. Vår anpassningsstrategi är därför trovärdig
            endast så länge som vi har en levande inhemsk försvarsindustri.
            Sveriges kompetens inom försvarsmaterielområdet utgör därför en
            säkerhetspolitisk och högteknologisk tillgång som vi måste värna.
            Vi måste ha en långsiktigt stabil politisk syn på försvarsindustrins
            förutsättningar.
          </note>
          <note>
            Fru talman! När SWEDINT omorganiseras till
          </note>
          <note>
            Försvarsmakten internationella kommando och det skapas en snabbinsatsstyrka
            får vi möjlighet att bättre samordna och effektivisera vår internationella
            säkerhetspolitik.
          </note>
          <note>
            Utskottet delar Kristdemokraternas syn på etisk utbildning, som
            vi har beskrivit i vår motion. Eftersom vi eftersträvar ett brett
            utländskt deltagande i utbildning för internationell verksamhet,
            är etikfrågorna viktiga för att underlätta och klara av svåra
            ställningstaganden i fredsfrämjande operationer. Liksom i den
            svenska skolan kan den kristna etiken genomsyra även den svenska
            internationella utbildningen. Forskning och erfarenhetsutbyte
            mellan Sverige och andra länder inom etikområdet kan också ge
            ett värdefullt bidrag till uppbyggandet av demokratiska försvarsmakter.
          </note>
          <note>
            Den mänskliga aspekten tenderar att komma bort i detta försvarsbeslut.
            Förändringar innebär att många familjer får bryta upp från sin
            trygghet. Stor omsorg måste visas för dessa. Utan de kompetenta
            och lojala människor som tjänstgör i totalförsvaret skulle Sveriges
            säkerhet inte vara mycket värd.
          </note>
          <note>
            Fru talman! Kristdemokraterna ställer sig till vissa delar bakom
            den inriktning av totalförsvaret som beslutades i etapp ett. Satsningar
            på det civila försvaret som motverkar det moderna samhällets sårbarhet
            är viktiga. Sveriges förmåga och förutsättningar att delta i fredsfrämjande
            insatser förbättras, och det breda nyttjandet av pliktpersonal
            stärker engagemanget och trovärdigheten för vår säkerhetspolitik.
          </note>
          <note>
            Fred innebär en ordning präglad av respekt för människovärdet,
            sanning, rättvisa, frihet och gemenskap. Fred kan bara byggas
            genom aktiva ansträngningar, och ett effektivt totalförsvar är
            ett av flera bidrag till stabilitet i vårt närområde. Det är en
            förutsättning för att vår strävan att hålla oss utanför kriser
            och krig skall kunna bli respekterad och för att skapa respekt
            för vår vilja och förmåga att försvara oss om vi blir angripna.
          </note>
          <note>
            Omvärlden värderar vår säkerhetspolitik bl.a. med utgångspunkt
            från de säkerhetspolitiska signaler vi sänder ut inför ett nytt
            försvarsbeslut. Våra säkerhetspolitiska mål och vårt aktiva deltagande
            i byggandet av en alleuropeisk säkerhetsordning måste stödjas
            av en trovärdig försvarsförmåga.
          </note>
          <note>
            Osäkerheten i omvärlden kräver både en god förmåga att höja beredskapen
            i krigsorganisationen och ett stabilt grundskydd för anpassning
            av totalförsvarets resurser vid långsiktiga förändringar. Den
            beslutade besparingen på 2 000 miljoner kronor under perioden
            1999-2001 bör därför inte verkställas. Den påbörjade utvecklingen
            och moderniseringen enligt
          </note>
          <note>
            Försvarsbeslut 92 är hotad. Detta försvarsbeslut kommer att påverka
            försvaret långt in i nästa sekel.
          </note>
          <note>
            Jag yrkar bifall till reservation 5 i denna del under hemställanspunkt
            11.
          </note>
          <note>
            Fru talman! Kustbevakningen ligger också under
          </note>
          <note>
            Försvarsdepartementet. Utvecklingen i vårt närområde har för
            Kustbevakningens del inneburit ett väsentligt ökat övervakningsbehov
            till sjöss. Det gäller den civila gränskontrollen, fiskekontrollverksamheten
            och säkerhetsarbetet inklusive miljö- och sjöräddningstjänsten.
            Vi kristdemokrater har föreslagit att
          </note>
          <note>
            Kustbevakningen tillförs ytterligare resurser för att lösa uppgifterna.
          </note>
          <note>
            Under utskottets behandling har det framkommit att regeringen
            uppdragit åt Kustbevakningen att analysera konsekvenserna av vårt
            EU-medlemskap på
          </note>
          <note>
            Kustbevakningens område. I ett särskilt yttrande säger vi därför
            att vi avvaktar ett beslutsunderlag från regeringen.
          </note>
          <note>
            I detta anförande instämde Alf Svensson, Chatrine
          </note>
          <note>
            Pålsson, Dan Ericsson och Rose-Marie Frebran (alla kd).
          </note>
          <note type="speaker">
            Anf. 15 BRITT BOHLIN (s):
          </note>
          <note>
            Fru talman! Det är en omvälvande tid vi lever i. I
          </note>
          <note>
            säkerhetspolitiken krävs prövning och ställningstaganden till
            många och komplicerade förlopp, dessutom ofta i snabb takt. Försvarspolitiken
            har på några få år fått helt andra förutsättningar än de som tidigare
            gällde. Efter att under hela efterkrigstiden ha inriktat oss på
            ett relativt stort invasionsförsvar, ställer vi nu om inriktningen
            till ett försvar anpassat för den nya säkerhetspolitiska miljö
            vi lever i och till ett totalförsvar med förmåga att möta framtida
            påfrestningar av skiftande slag.
          </note>
          <note>
            Vår Försvarsmakt är en komplex och omfattande organisation som
            till sin karaktär alltid måste vara dynamisk och anpassningsbar.
            Det karaktärsdraget har under de senaste åren sannerligen prövats.
            Omställningen har nu pågått under några år, och jag skulle vilja
            beskriva den i två faser.
          </note>
          <note>
            I den första fasen, som vi nu är i slutskedet av, har omställningen
            bestått av förändringar och minskning av "hårdvalutan", om man
            får uttrycka det så. Vi har reducerat antalet krigsförband och
            grundorganisationen. Vi har skurit bort de delar som har haft
            den sämsta rörligheten och slagkraften, och vi har satsat betydande
            resurser på en materiell kvalitetsförbättring inom alla vapenslag.
          </note>
          <note>
            I den andra fasen av omställningen kommer helt andra faktorer
            att behöva utvecklas. Nyckelorden för den processen är kommunikation,
            information och samverkan. Här är det "mjukvaran" vi skall arbeta
            med. Den absolut viktigaste faktorn i denna fas är människorna
            i Försvarsmakten. Det är deras kunnande, kompetens och engagemang
            som avgör hur framgångsrikt resultatet blir.
          </note>
          <note>
            Det försvarsbeslutet vi nu står inför att fatta, lägger den grund
            som behövs för att successivt gå in i fas två. Jag är medveten
            om att dessa två skeenden inte har en klar och tydlig skiljelinje,
            men jag tror att man med fog kan säga att dagens beslut utgör
            ett ordentligt avstamp för fas två.
          </note>
          <note>
            Vad innebär då detta i konkreta termer? Först och främst kan
            vi göra tydligt vilken målbild vi har. I
          </note>
          <note>
            militära termer kan man tala om en doktrinutveckling.
          </note>
          <note>
            Vad avser riksdagens roll i det arbetet, kan vi konstatera att
            med de fyra huvuduppgifter, varav två nya, som riksdagen beslutade
            om förra hösten, lades grunden. Nu förfinar vi och utvecklar mer
            i detalj hur dessa skall genomföras och vilka förutsättningarna
            är för det arbetet.
          </note>
          <note>
            Vi har haft att välja mellan två huvudinriktningar.
          </note>
          <note>
            Den ena består i att ständigt, oberoende av omvärldsförändringar,
            satsa alla våra resurser i en relativt stor organisation. Den
            inriktningen får stora negativa konsekvenser. Vår möjlighet att
            vidmakthålla en hög materiell standard utesluts. Inte minst oroande
            är att en stor fast struktur innebär förändringsobenägenhet.
          </note>
          <note>
            Att bibehålla blir viktigare än att utveckla. Den inriktningen
            valde vi bort.
          </note>
          <note>
            Vi har i stället valt att ta det första viktiga steget mot en
            mycket utmanande uppgift; att skapa förutsättningar för att möta
            en framtida miljö varom man på många punkter kan konstatera att
            osäkerheten är betydande. Det finns de som oroas och tvivlar,
            men har vi egentligen något val? Måste vi inte sluta att ständigt
            dra paralleller med hur det var under det andra världskriget eller
            rent av det första?
          </note>
          <note>
            Det finns bara en sak historien lära oss om krigsplanering, och
            det är att det nästan aldrig går enligt generalstabens i förhand
            uppgjorda planer - i alla fall inte om det är försvarskrig vi
            talar om, och det är ju det enda som är relevant för Sverige.
          </note>
          <note>
            Att våga ta steget att planera för framtidens hot, inte gårdagens,
            är vad utmaningen består av. Att ha en krigsorganisation som kan
            anpassas till en förändrad omvärldsbild är på inget sätt nytt,
            men nu blir det ett centralt begrepp i försvarspolitiken.
          </note>
          <note>
            Ju längre fram i tiden ett militärt angrepp mot
          </note>
          <note>
            Sverige skall förutses, desto svårare blir det att förstå och
            förutse hur det kan gestalta sig. Därmed ställs större krav på
            operativ handlingsfrihet. En sådan mer förutsättningslös planering
            får, med några få undantag, inte syfta till att vi i detalj beskriver
            en viss målbild och en därtill definierad militär organisation.
          </note>
          <note>
            En sådan strategi skulle motverka vår målsättning genom att den
            skulle få en starkt styrande verkan och hämma flexibelt tänkande
            och handlande.
          </note>
          <note>
            Planeringen bör i stället inriktas på att skapa en överblick
            och en handlingsfrihet när det gäller vilka anpassningsmöjligheter
            som står oss till buds, vilka tidskrav som gäller, vilka resursbehov
            olika åtgärder kräver samt, inte minst, att få en klar bild av
            när olika handlingsmöjligheter inte längre är realistiska. En
            sådan planering kräver att vi successivt följer, utvärderar och
            reviderar.
          </note>
          <note>
            Om jag får återknyta till vad jag tidigare kallade fas två i
            Försvarsmaktens omställning, innebär anpassningsförmågan att,
            utöver den självklara betydelse grundorganisationen har, verksamhet
            i form av kvalificerad utbildning med stöd av simulatorer och
            annan utrustning blir centralare för vår förmåga till anpassning
            än förläggningar och administrationsbyggnader.
          </note>
          <note>
            Kompetensutveckling i olika former är en nödvändighet. Detta
            pågår redan i dag och måste intensifieras ytterligare. Den föreslagna
            skolutrednigens uppdrag skall ses som ett instrument för att öka
            kompetensen genom att kraftsamla goda resurser i ett totalförsvarsperspektiv.
          </note>
          <note>
            En i hög grad kompetenshöjande faktor är vår medverkan i olika
            former av internationella insatser.
          </note>
          <note>
            Den effekten är dock på intet sätt är någon huvudorsak till att
            denna uppgift nu spelar en allt viktigare roll i totalförsvarets
            dagliga verksamhet. Det handlar naturligtvis om att totalförsvarets
            personal och resurser är ett så utomordentligt viktigt säkerhetspolitiskt
            instrument.
          </note>
          <note>
            Ytterst handlar det ju ändå om att vår egen säkerhet tryggas
            bäst utanför landets gränser. Svensk personal i FN:s blå baskrar
            har bidragit till att förebygga väpnade konflikter så länge uppgiften
            har funnits. Nu har vi både möjlighet och ansvar för att utöka
            den traditionen till att omfatta många olika former av internationella
            fredsfrämjande insatser.
          </note>
          <note>
            Det är för övrigt en mycket märklig prioritering
          </note>
          <note>
            Moderaterna väljer att göra när de vill tona ned Försvarsmaktens
            roll som säkerhetspolitiskt instrument.
          </note>
          <note>
            Det värde som ligger i att Försvarsmaktens personal tillsammans
            med personal människor från andra länder förebygger konflikter
            eller övervakar ömtåliga fredsavtal till hjälp för människor i
            stor nöd och under ofta ytterst svåra förhållanden, kan inte överskattas.
          </note>
          <note>
            Fru talman! Den debatt vi för här i dag, har föregåtts av en
            intensiv debatt om de delar av försvarspolitiken som avser nedläggning
            av förband. Jag skall inte kommentera detta nämnvärt, då Sven
            Lundberg i ett senare anförande återkommer till det. Med mitt
            inlägg i debatten försökte jag ge en, visserligen mycket summarisk,
            bild av hur vi vill forma försvarspolitiken på lång sikt.
          </note>
          <note>
            Om man lyssnat till debatten har man nog fått intrycket att alla
            är emot de nedläggningar som vi föreslår. En del debattörer, även
            i denna kammare, får försvarsbeslutet att likna domedagen. Det
            är beklagligt och det är med viss sorg i hjärtat som jag konstaterar
            att några försvarspolitiker till slut ändå valde att vara regionalpolitiker.
            Omsorgen om förbandet hemma gick före försvarspolitikens bästa.
          </note>
          <note>
            Det är dock med stolthet och glädje som jag kan konstatera att
            det inte gäller företrädarna för vare sig det parti som jag tillhör
            eller för Centerpartiet. Att ta ansvar för en helhet innebär ibland
            att enskilda frågor får stå tillbaka - en börda som inte alltid
            är så lätt, men hedervärd för den som orkar bära den. Det ansvaret
            för ett bra svenskt försvar har socialdemokratin burit i mer än
            60 år, så det är kanske inte så konstigt att företrädare för andra
            partier visar sin frustration över både allvaret och svårigheterna.
          </note>
          <note>
            Arne Andersson, den märkliga sifferexercisen kan väl ändå bara
            förvåna denna kammare. Men, Arne
          </note>
          <note>
            Andersson, kan det verkligen vara en skamlig handling att man
            företräder sitt partis politik? Ibland är man i minoritet, och
            det är tråkigt. Men i en demokrati finns det klara spelregler
            för detta.
          </note>
          <note>
            Lennart Rohdin, varför alla dessa stora dramatiska nedskärningar
            nu? Ni hade ju så goda möjligheter då ni medverkade i regeringen
            för bara litet drygt två år sedan. Kan Lennart Rohdin ge ett enda
            exempel på ett beslut där den förra regeringen under ledning av
            Anders Björck ändrade sin politik på grundval av ett socialdemokratiskt
            förslag efter det att fyra partier, med ett vinglande stöd från
            Ny demokrati, hade kommit fram till en helhetsbild? Ge mig ett
            enda exempel på ett sådant förslag, Lennart Rohdin!
          </note>
          <note>
            Vad vi däremot mera sällan talar om och granskar i debatten är
            den försvarspolitik som Vänsterpartiet och Miljöpartiet representerar.
            Det föranleder mig att lyfta fram några frågeställningar.
          </note>
          <note>
            Vänsterpartiet vill nästa år anslå 560 miljoner kronor mindre
            än vi, dvs. 98,5 % av vårt anslag. Under hela perioden blir minskningen
            något större,
          </note>
          <note>
            92 %. Är det, Jan Jennehag, vad Vänsterpartiet kallar för en
            radikal nedrustning?
          </note>
          <note>
            Vänsterpartiet vill också ha 10 i stället för
          </note>
          <note>
            13 brigader. Då väljer man att plocka bort de bäst utrustade
            och de anfallskraftigaste förbanden. Mekbrigaden 7, Pansarbrigaden
            9 och Norrlandsbrigaden 13 skall tas bort.
          </note>
          <note>
            Vad är det för klokskap som ligger bakom att man vill lägga ned
            de förband som är farligast för fienden och som ger våra svenska
            soldater den största möjligheten att överleva?
          </note>
          <note>
            Man vill ha 8 flygdivisioner JAS - alltså ingen fortsatt satsning
            på ett bra luftförsvar. Man tycker däremot att det är helt okej
            med 20 ytstridsfartyg och
          </note>
          <note>
            7 ubåtar, dvs. i huvudsak som majoriteten föreslår i betänkandet.
            Men varför, Jan Jennehag, denna relativa satsning på marinen jämfört
            med armén och flygvapnet? Tror Vänsterpartiet, som i så fall är
            det enda partiet som gör det, att hotbilden utgörs av en kustinvasion?
            Vilka operativa funderingar styr Vänsterpartiets politik och vilka
            militära hot anser Vänsterpartiet ligger till grund för Försvarsmaktens
            långsiktiga utveckling?
          </note>
          <note>
            Resultatet blir nämligen mycket märkligt. Man är beredd att betala
            ut mycket pengar, men effekten blir väldigt klen. Till detta skall
            kanske läggas att Vänsterpartiet har som målsättning att helt
            avveckla den svenska försvarsindustrin under de kommande fem åren.
            Vi skall heller inte köpa några vapen alls.
          </note>
          <note>
            Min fråga till Jan Jennehag är väldigt enkel: Vad i all världen
            skall ni ha alla pengarna till?
          </note>
          <note>
            Jan Jennehag ställde en fråga till mig om totalförsvarsplikten.
            Den frågan överlämnar jag till Karin
          </note>
          <note>
            Wegestål, som senare i dag skall tala om pliktfrågor.
          </note>
          <note>
            När man hör olika företrädare för Miljöpartiet får man intrycket
            att inte en enda krona borde satsas på militärt försvar. Det är
            då förvånande att konstatera att Miljöpartiet för nästa år ändå
            har anslagit ca 2,3 miljarder kronor mindre än vi. Är det de 2,3
          </note>
          <note>
            miljarder kronorna som skall lösa hela sjukvårdens problem, räcka
            till en biståndsram som når oanade höjder samt finansiera energiomställningar
            m.m. Allt detta brukar Miljöpartiet anföra som argument i debatten
            om försvarets ekonomiska ram.
          </note>
          <note>
            På längre sikt säger man att ramen skall vara 29
          </note>
          <note>
            miljarder kronor. Är det verkligen rimligt, frågar jag er i Miljöpartiet,
            att satsa 29 miljarder kronor på en verksamhet som inte har någon
            som helst reell chans att klara sin uppgift? I och för sig skall
            två regementen göras om till miljövärnsregement. Det är en hedervärd
            uppgift, men den militära uppgiften styrks inte av detta.
          </note>
          <note>
            Det kommer i olika sammanhang uttalanden från olika ledande företrädare
            för Miljöpartiet. Ett sådant uttalande går ut på, enligt vad man
            i Miljöpartiet egentligen anser, att det militära försvaret skall
            avvecklas och att man omedelbart skall starta med en tioårig avvecklingsplan.
            Av vilket skäl, Annika Nordgren, skulle vi behöva ha säkerhetspolitiska
            kontrollstationer om vi redan i dag kunde bestämma att vi om tio
            år inte behöver något militärt försvar? Att Miljöpartiet - för
            all del via omvägar och omskrivningar, men ändå - vill införa
            en yrkesarmé gör inte saken bättre. Vilka operativa grunder är
            det som styr Miljöpartiets politik?
          </note>
          <note>
            Även om Miljöpartiet har ett förslag till en amputerad krigsorganisation
            är det väl, i och med beskedet från Annika Nordgren om att Miljöpartiet
            inte vill köpa några som helst vapen från någon, ett spel för
            galleriet. Utan materiel självdör organisationen. Vill man inte
            köpa några vapen, då behövs väl heller inga beställningsbemyndiganden.
            Det är i och för sig logiskt, men jag skulle vilja fråga Annika
            Nordgren:
          </note>
          <note>
            Vilken utrustning skall våra soldater som ingår i
          </note>
          <note>
            SFOR eller i FN-operationer ha med sig från Sverige?
          </note>
          <note>
            Ingen alls?
          </note>
          <note>
            Det finns många ytterligare delar av försvarsbeslutet att tala
            om, men det kommer andra ledamöter senare i debatten att göra.
            Jag hoppas därför, fru talman, att vi sedan det här beslutet är
            fattat kan satsa våra krafter på ett bra svenskt totalförsvar,
            i en dialog med medborgarna, med Försvarsmaktens personal och
            med alla som har ett engagemang och en positiv vilja till utveckling.
          </note>
          <note>
            Grunden är nu lagd. Avslutningsvis citerar jag vår
          </note>
          <note>
            Överbefälhavare: "Även framtiden innebär ett kvalitativt bra
            försvar." Det är allas vårt ansvar att konstruktivt bidra till
            detta!
          </note>
          <note>
            Fru talman! Jag yrkar bifall till hemställan i betänkandet och
            avslag på samtliga reservationer.
          </note>
          <note type="speaker">
            Anf. 16 ARNE ANDERSSON (m) replik:
          </note>
          <note>
            Fru talman! I den högtravande och allvarliga delen av Britt Bohlins
            anförande fick vi oss till dels att de prioriteringar som gjorts
            är de mest ekonomiska och slagkraftiga som kan uppnås. Det är
            tråkigt för Överbefälhavaren att höra. Han hade ju fått förutsättningarna
            och de ekonomiska ramarna. I mitt huvudanförande sade jag att
            det hade varit en klok politik att följa honom. Då hade man inte
            behövt utstå smälek för de nedläggningar och förändringar som
            ändå måste ske. Men, Överbefälhavaren, nu är det sagt. Du missade
            på alla punkter.
          </note>
          <note>
            Jag fick också mig till dels att vi går mot en modernare utbildning.
            Vi går mot simulatorverksamhet och kommer inte att behöva, så
            förstod jag detta, så mycket mark och byggnader omkring oss. Men
            är det inte litet dumt att då gå och köpa 700 hektar mark på ett
            visst ställe i landet? Just nu flyttar vi ju från förbandsorter.
            Vi har mycket mark till fårbeten, som det nu är planerat på något
            ställe.
          </note>
          <note>
            I den mera lättsamma delen av sitt anförande tog
          </note>
          <note>
            Britt Bohlin upp det siffermaterial som jag hade. Jag påvisade
            ju att om vi som opponerar finge hjälpas åt så vinner vi. Britt
            Bohlin säger: Det kan inte vara en skamlig handling att driva
            sitt partis politik. Där fick ni, goda socialdemokrater, besked
            från gruppledningen. Till Arne Kjörnsberg, min gamle vän, och
            till många andra socialdemokrater från norr till söder vill jag
            säga: Ni driver inte partiets politik. Den bestäms här i denna
            stad. Kom ihåg det i fortsättningen!
          </note>
          <note>
            Britt Bohlin säger att vi tonar ned synen på den internationella
            verksamheten. Det gör vi inte alls.
          </note>
          <note>
            Men vi vill inte som regeringen, dvs. göra internationella insatser
            till ett huvudändamål. Det är en produkt av vårt försvar som kan
            stå till internationellt förfogande precis som tidigare. Det är
            det som vi har sagt.
          </note>
          <note type="speaker">
            Anf. 17 BRITT BOHLIN (s) replik:
          </note>
          <note>
            Herr talman! Jag vill först göra ett viktigt klarläggande för
            Arne Andersson när det gäller hur den socialdemokratiska riksdagsgruppen
            utformar sin politik och sina förslag. Det sker en öppen och fri
            diskussion och debatt. Så småningom leder den fram till ett beslut
            som vi så gott vi förmår försöker förverkliga i våra olika roller
            och uppgifter i riksdagens olika organ.
          </note>
          <note>
            När det gäller försvarsbeslutet vet vi att många kamrater i den
            socialdemokratiska riksdagsgruppen har en bestämd åsikt om det
            regemente som finns i deras eget län eller i deras egen valkrets.
            För vårt vidkommande gäller inte några hårda partipiskor. Det
            är upp till varje partivän att ha den medkänslan med sitt eget
            förband. Jag känner mig inte bekymrad över detta, Arne Andersson.
            Men jag förstår att Moderaterna har stora problem med denna fråga
            - vad partipiskan kan tillåta eller inte.
          </note>
          <note>
            Jag vill fråga Arne Andersson: Hur kommer Moderaterna från Halmstad
            att rösta i eftermiddag eller i kväll?
          </note>
          <note>
            När det gäller utbildningsfilosofin i framtiden är det bara tråkigt
            att konstatera att Moderaterna fäster så liten vikt vid den mycket
            dynamiska process som just nu pågår inom Försvarsmakten och som
            jag bestämt anser att vi måste vidareutveckla och stödja så gott
            vi kan. Att vi använder modern utbildningsutrustning innebär ju
            inte att vi kan avstå från vare sig övningsområden eller skjutfält.
            Det har jag heller aldrig påstått. Men det är dumt, Arne Andersson,
            att inte våga se vad framtiden bär i sitt sköte. För socialdemokratins
            del vill vi hellre anamma den utvecklingen och stödja den så gott
            vi någonsin kan.
          </note>
          <note type="speaker">
            Anf. 18 ARNE ANDERSSON (m) replik:
          </note>
          <note>
            Herr talman! Jag kan inte se att det som framtiden bär i sitt
            sköte är något stort behov av mer övningsmark. Försvarsmakten
            har ganska mycket av det. Men jag tycker att Försvarsmakten skall
            vara mån om den mark som man har därför att samhället i övrigt
            också är mån om sina markresurser. Därför är det svårt att utvidga.
            Vi skall vara måna om det som vi har. Nog om detta.
          </note>
          <note>
            Jo, Britt Bohlin, partidemokrati kan fungera rasande olika. Det
            är inget problem för halmstadsborna att rösta mot regeringens
            förslag avseende alla dessa områden. Vi vänder oss inte emot det.
            Vi tycker att vi skall ha en något bättre organisation som tillgodoser
            både det ena och det andra. För den skull blir det ändå inte så,
            vilket jag sade i mitt huvudanförande, att alla förband ens med
            moderat politik kan finnas kvar. Om vi vinner voteringen i eftermiddag,
            tänker vi faktiskt gå tillbaka till högkvarteret och be dem som
            finns där att organisationsbestämma och klara ut vilket som är
            den bästa organisation som vi kan få med oförändrad ekonomi. Det
            tänker vi inte överlåta åt regeringen att sitta och köpslå om,
            inte ens ihop med Centerpartiet.
          </note>
          <note type="speaker">
            Anf. 19 BRITT BOHLIN (s) replik:
          </note>
          <note>
            Herr talman! Jag kan instämma med Arne Andersson om att vi visst
            skall vara måna om de övningsbetingelser och de förutsättningar
            som vi har. Utskottet har också klart uttalat att vi noga skall
            pröva vad vi behöver för framtiden och inte med automatik kasta
            ut barnet med badvattnet när det gäller övningsområden.
          </note>
          <note>
            Det är nog en viktig slutsats att dra.
          </note>
          <note>
            Jag måste ändå ställa en fråga till Arne Andersson:
          </note>
          <note>
            Finns det över huvud taget en samlad moderat försvarspolitik?
            Mitt intryck både efter att ha hört Arne
          </note>
          <note>
            Andersson här i kammaren i dag och andra moderata företrädare
            ute i den allmänna debatten är att det inte längre finns någon
            samlad moderat försvarspolitik.
          </note>
          <note>
            Det finns en demonstrationspolitik, men det är något helt annat.
            Jag är litet förvånad över Moderaternas sätt att hantera försvarspolitiken,
            eftersom Moderaterna har en viss tradition på detta område, och
            vi är vana vid att Moderaterna brukar hysa stor omsorg om vad
            försvarspolitiken får för resultat. Men nu är det tydligen bara
            demonstrationspolitik som gäller.
          </note>
          <note type="speaker">
            Anf. 20 LENNART ROHDIN (fp) replik:
          </note>
          <note>
            Herr talman! Britt Bohlin undrade över det förra försvarsbeslutet.
            Jag var inte med då, men det är möjligt att den dåvarande regeringsmajoriteten
            inte tog hänsyn till Socialdemokraternas förslag. Däremot tror
            jag, Britt Bohlin, inte att tillsättandet av den försvarsberedning
            som då tillsattes, tillsättande av den maritima utredningen, var
            regeringspartiernas förslag från början. Men framför allt var
            Britt Bohlins fråga ett mycket tydligt svar på tystnaden under
            transportsträckan i försvarsutskottet - en uppgörelse mellan två
            majoritetspartier behöver inte diskuteras med övriga partier.
            Nu fick vi svaret.
          </note>
          <note>
            Britt Bohlin, måste man vara utlandssvensk för att i denna kammare
            få diskutera regeringens förslag till grundorganisation? När regeringen
            lägger fram ett förslag som bygger på ÖB:s personalpolitiska bekymmer
            och på centerledarens och försvarsministerns lokala bekymmer och
            inte ser till försvarets förmåga, då finns det inte någon helhetssyn
            att ta ansvar för för de partier som kördes ut ur förberedelsearbetet
            inför detta försvarsbeslut.
          </note>
          <note>
            Britt Bohlin, vi är överens om att det säkerhetspolitiska läget
            och statsfinanserna kräver och medger ekonomiska neddragningar
            också inom försvaret. Vi är överens om att den säkerhetspolitiska
            utvecklingen på längre sikt ändå är oförutsägbar. Varför lägger
            regeringen då in så mycket i det här försvarsbeslutet som inte
            behövs för försvarets huvuduppgift? Vi ser från Folkpartiet gärna
            att vi kan göra de ytterligare besparingar som inte får oförsvarliga
            konsekvenser för försvaret men som ger det försvaret maximala
            tillväxtförutsättningar om det en dag ändå blir allvar.
          </note>
          <note type="speaker">
            Anf. 21 BRITT BOHLIN (s) replik:
          </note>
          <note>
            Herr talman! Min fråga till Lennart Rohdin var i högsta grad
            logisk. Lennart Rohdins parti medverkade för litet drygt två år
            sedan till att bygga upp en organisation som bestod av 16 armébrigader.
            Nu går vi ned till 13, och Lennart Rohdin skäller väldeliga på
            oss och säger: Varför går ni inte ned ännu mer? Jag tycker att
            man väl kunde ha startat det arbetet för litet drygt två år sedan,
            Lennart Rohdin, om detta hade varit så angeläget, då man hade
            den majoritet som behövdes för att klara detta.
          </note>
          <note>
            Jag vill till Lennart Rohdin ändå säga att den debatt som han
            för om att vi inte har diskuterat försvarspolitiken är mig totalt
            främmande. Under hela förra året sammanträdde försvarsutskottet
            sammanlagt 53
          </note>
          <note>
            timmar. I höst har försvarsutskottet sammanträtt 57
          </note>
          <note>
            timmar. Vad har vi gjort under dessa 57 timmar om inte diskuterat,
            debatterat, fått föredragningar och gått igenom underlag och bearbetat
            dem. Men vilka förslag är det som Lennart Rohdin har tagit fram
            vid utskottets sammanträden som har vägrats debatt? Det tror jag
            är en svår fråga för Lennart Rohdin att svara på. Däremot tror
            jag att det är så att Lennart Rohdin är mycket besviken över att
            hans vilja att bibehålla t.ex. F 15 inte fick gehör av en majoritet.
            Det har jag förståelse för. Men säg inte att vi inte har debatterat
            och diskuterat, för det har vi gjort, närmare bestämt i
          </note>
          <note>
            57 timmar protokollförd sammanträdestid och dessutom vid andra
            tillfällen.
          </note>
          <note type="speaker">
            Anf. 22 LENNART ROHDIN (fp) replik:
          </note>
          <note>
            Herr talman! Om det är så som Britt Bohlin framhåller här, att
            ert problem med det förra försvarsbeslutet var att ni var beroende
            av era samarbetspartner, vilket gjorde att ni inte kunde gå längre,
            så får jag väl tolka det som ett svar, i och för sig tacknämligt,
            från
          </note>
          <note>
            Britt Bohlin, att om ni inte varit bunden av samarbetet med Centerpartiet
            hade ni på sakliga grunder kunnat gå Folkpartiet betydligt mer
            till mötets. Det är ju ett erkännande som åtminstone lovar en
            del för framtiden, även om så mycket av förutsättningar för framtidens
            försvar förstörs med dagens försvarsbeslut.
          </note>
          <note>
            Det förslag som vi har att diskutera kom från regeringen i början
            av oktober, Britt Bohlin. Det har ingenting att göra med den debatt
            som fördes förra året. Som bekant har inte Försvarsmakten och
            försvarsberedningen, vare sig den förra eller den nuvarande, tagit
            fram något annat underlag än det som ligger till grund för regeringens
            förslag.
          </note>
          <note>
            Britt Bohlin hänvisar till dessa 57 timmar. Man skall visserligen
            inte återge vad som sker i internt utskottsarbete, men Britt Bohlin
            vet ju att av dessa 57
          </note>
          <note>
            timmar är det inte ens i ett tiotal som vi har behandlat och
            diskuterat förslagen. Det mesta av tiden har gått åt till uppvaktningar
            som har kritiserat det totalt undermåliga beslutsunderlag som
            har förelegat.
          </note>
          <note>
            Sedan var det detta med diskussion och debatt.
          </note>
          <note>
            Snälla Britt Bohlin, vad har vi fått för motargument annat än
            att lagt förslag ligger?
          </note>
          <note type="speaker">
            Anf. 23 BRITT BOHLIN (s) replik:
          </note>
          <note>
            Herr talman! Jag har aldrig sagt att Folkpartiet var ett problem
            i den förra regeringen, Lennart Rohdin.
          </note>
          <note>
            Därom vet jag inget. Jag vet att hela regeringen var ett problem,
            men jag känner inte till om Folkpartiet var specifika.
          </note>
          <note>
            Jag vill fråga Lennart Rohdin: Anser Folkpartiet att det förra
            försvarsbeslutet var bättre än det här? Det är en fråga som kräver
            sitt svar. Det var bättre att ha
          </note>
          <note>
            16 brigader för två år sedan än vad det är att ha 13
          </note>
          <note>
            brigader i dag. Det är en märklig beräkning, men jag förstår
            att det finns någon folkpartistisk logik i detta.
          </note>
          <note>
            Jag skulle vilja fråga Lennart Rohdin ytterligare en sak. Det
            är sista gången jag gör det nu. Vilka förslag har Lennart Rohdin
            lyft fram i utskottsarbetet som han har förvägrats att diskutera
            eller som inte har behandlats och bearbetats i utskottet? Jag
            skulle bra gärna vilja veta vilka förslag det kan vara. Jag önskar
            att vi kunde vara konkreta. Jag är trött på att bli beskylld för
            diffusa konstigheter som inte har fog för sig.
          </note>
          <note type="speaker">
            Anf. 24 JAN JENNEHAG (v) replik:
          </note>
          <note>
            Herr talman! Varje partis försvarspolitik innehåller såväl dagskrav
            som långsiktig inriktning samt delar som är under debatt och förändring.
            Det hoppas jag gäller för alla.
          </note>
          <note>
            Britt Bohlin undrar vad det är som gör att vi har ett förslag
            i vår lösning till krigsorganisation som enligt Britt Bohlin innehåller
            tveksamma inslag. Jag är beredd att när som helst diskutera dessa.
            Om vi gemensamt kan hitta en bättre lösning, är jag definitivt
            inte emot det. Däremot är det Vänsterpartiets uppgift att inför
            ett sådant här beslut ta ansvar för den säkerhetspolitiska synen
            och vilka förändringar den medger i Försvarsmaktens organisation.
            Att dessa förändringar sedan kan ifrågasättas av andra i det politiska
            livet är en naturlig del i det politiska samtalet.
          </note>
          <note>
            Vårt förslag ger inte mycket pengar i närtid. Det är detta som
            är problemet. Detta är ett förhållande som det finns en viss automatik
            i. Därför finns det ingen anledning att raljera över att vår försvarspolitik,
            som har inriktningen på en radikal nedrustning, inte ger så mycket
            pengar i dagsläget, Britt Bohlin. Det är inga problem att förklara
            den delen här i kammaren eller inom partiet.
          </note>
          <note type="speaker">
            Anf. 25 BRITT BOHLIN (s) replik:
          </note>
          <note>
            Herr talman! Det var inte min avsikt att raljera med Vänsterpartiets
            politik, inte alls. Det var mera ett ifrågasättande av dess innebörd
            och uppgift.
          </note>
          <note>
            Jag har en fråga som Jan Jennehag nog ändå borde klargöra för
            kammaren mot bakgrund av att vi är överens om att internationella
            insatser är en huvuduppgift för totalförsvaret. Är det fortfarande
            Vänsterpartiets uppfattning att det är så? Är Partnerskap för
            fred att betrakta som en internationell uppgift som skall ingå
            i detta som en huvuddel? Det är det ena.
          </note>
          <note>
            Det andra är att när vi nu tar ställning till den långsiktiga
            inriktningen för Försvarsmakten är det intressant att veta vilka
            avvägningar som ligger bakom att ert parti så ensidigt lyfter
            fram de marina sjöstridskrafternas roll och tonar ned arméns,
            luftförsvarets och flygvapnets resurser över huvud taget. Det
            är intressant att veta vilka tankegångar som ligger bakom detta.
            Jag känner inte igen att vi vid något tillfälle har diskuterat
            just den frågan tidigare.
          </note>
          <note type="speaker">
            Anf. 26 JAN JENNEHAG (v) replik:
          </note>
          <note>
            Herr talman! Jag tror att vi har en stor samsyn mellan Vänsterpartiet
            och majoriteten när det gäller de internationella insatserna.
            Det finns - det tillstår jag livligt - vissa inkonsistenser i
            mitt eget partis debatt. Men jag tänker inte använda talarstolen
            i riksdagen för att driva debatten inom partiet. Jag står för
            att Sverige bör delta i det nuvarande samarbetet inom ramen för
            PFF, om det fanns någon tveksamhet vad gäller min inställning.
          </note>
          <note>
            Marinen lämnas relativt orörd i vårt förslag, säger
          </note>
          <note>
            Britt Bohlin. Det finns gränser för hur stora ingrepp man kan
            göra i en organisation under en begränsad tidsrymd. Så är det.
            Jag anser att marina krafter har en stor betydelse för Sveriges
            möjligheter att uppfylla ett av målen, nämligen att hävda den
            nationella integriteten. Den delen kan vi ha olika uppfattningar
            om. Jag välkomnar en debatt i det stycket, men detta är den ståndpunkt
            som vi har intagit inför det här försvarsbeslutet.
          </note>
          <note type="speaker">
            Anf. 27 BRITT BOHLIN (s) replik:
          </note>
          <note>
            Herr talman! Jag är ledsen att behöva konstatera att Jan Jennehags
            svar inte gjorde mig så värst mycket klokare. Jag förstår inte
            riktigt varför det skulle vara svårare att reducera antalet ytstridsfartyg
            än att göra reduktioner av flygdivisioner och armébrigader som
            ju ändå har en helt annan organisatorisk struktur som man måste
            beakta när man gör nedläggningar.
          </note>
          <note type="speaker">
            Anf. 28 ANNIKA NORDGREN (mp) replik:
          </note>
          <note>
            Herr talman! Det känns faktiskt litet märkligt att bli angripen
            för att spara för litet på försvaret, speciellt av ett parti som
            tycker att det är rimligt att bemyndiga ett beställningsbemyndigande
            på 66,7 miljarder och anser att det är rimligt med en JAS-ram
            på
          </note>
          <note>
            70 miljarder osv.
          </note>
          <note>
            Men det hela beror på att vi är seriösa i vår målsättning med
            vår försvarspolitik. Därigenom är vi också seriösa när det gäller
            hur vi skall vandra vägen fram till målet. Mycket av Försvarsmaktens
            pengar är uppbundna i kontrakt på långsiktiga beställningar och
            investeringar som man inte bryter hur som helst. Då kan man hamna
            i den situationen att det blir kontraproduktivt, dvs. att det
            kostar mer pengar att bryta kontrakt än att låta dem löpa vidare.
            Det är därför som vi bl.a. säger nej till beställningsbemyndigandet
            för att ge riksdagen ökad makt över vilka beställningar vi skall
            göra. Därigenom kommer vi också in på hur vi formar krigsorganisationen
            i framtiden och vad som skall ingå i den.
          </note>
          <note>
            Jag är positiv till säkerhetspolitiska kontrollstationer, även
            om målsättningen på lång sikt är att rusta om försvaret till ett
            civilt försvar. Det är jag därför att säkerhetspolitik inte längre
            är att räkna stridsvagnar och att göra motsvarande investeringar
            i militärt material på den militära sidan. Säkerhetspolitik är
            så mycket mer, och det tror jag att jag har redogjort för i mina
            tidigare repliker och anföranden.
          </note>
          <note>
            Vi i Miljöpartiet säger nej till en yrkesarmé. Vi vill ha en
            frivillig värntjänst och inte anställd personal. Det skall bli
            en merit att ha genomfört värntjänsten. Man genomför den därför
            att man utbildas mot ett reellt hot. Sedan finns det mycket annat
            att tillägga.
          </note>
          <note>
            Jag hoppas att jag kan återkomma i nästa replikskifte.
          </note>
          <note type="speaker">
            Anf. 29 BRITT BOHLIN (s) replik:
          </note>
          <note>
            Herr talman! Jag har inte angripit Annika Nordgren för att spara
            för litet, men jag tycker fortfarande att det är mycket märkligt
            att man är beredd att kasta bort 29 miljarder kronor varje år
            av skattebetalarnas surt förvärvade kronor om man inte vill ha
            ett militärt försvar. Det tycker jag är konstigt.
          </note>
          <note>
            När vi går in på området kontraproduktivitet måste jag säga en
            sak. Om man bestämmer sig för att man vill ha åtta JAS-divisioner
            i det svenska flygvapnet och samtidigt säger att man inte vill
            köpa en enda detalj som kan kallas krigsmateriel från någon och
            att den svenska försvarsindustrin skall vara borta inom fem år,
            hur länge tror Miljöpartiet att dessa åtta flygdivisionerna kommer
            att vara i luften? Eller skall de stå där som museala föremål,
            som man från Miljöpartiet kan peka på och säga: Så där var det
            en gång i tiden, när vi hade en försvarsmakt.
          </note>
          <note>
            Vad gäller yrkesarmén: Vad är det som skall ersätta vårt pliktsystem?
            Vad är det som skall få alla de tusentals unga männen och kvinnorna
            att vilja dra på sig grönkläderna - oavsett om det är för en miljövärnstjänst
            eller en militär tjänstgöring - och dra i väg till Gotland, Boden
            och vad det kan vara och avstå från sina utbildningar, sina jobb
            och sina löner? Tror
          </note>
          <note>
            Miljöpartiet verkligen på den här idén?
          </note>
          <note type="speaker">
            Anf. 30 ANNIKA NORDGREN (mp) replik:
          </note>
          <note>
            Herr talman! Vad gäller de 29 miljarderna per år vill vi inte
            lägga ut mer pengar för att dra ned på en snabbare takt. Man måste
            därvidlag hitta en avvägning. Jag håller med om att det är många
            avvägningar som måste göras. Tyvärr har jag inte till mitt förfogande
            vare sig ett regeringskansli eller ett högkvarter som kan göra
            beräkningar bara åt mig om detta. Men insikten är klar: Vi får
            inte komma i den situationen att det kostar mer att lägga ned
            snabbare än att fasa ut i en takt som är rimlig och trovärdig.
          </note>
          <note>
            Beträffande de åtta JAS-divisionerna: Planen står där eller är
            i varje fall på väg till de aktuella divisionerna. De är redan
            beställda. Vi säger nej till delserie
          </note>
          <note>
            3. Detta skall ses som en helhet i Miljöpartiets politik.
          </note>
          <note>
            Man kan inte ta bort vissa delar av den och säga: Det där håller
            inte. Man måste se vår politik som en helhet. Vår långsiktiga
            målsättning är klar, och den känner Britt Bohlin till. Den är
            att ställa om från ett starkt militärt försvar till ett starkt
            civilt försvar.
          </note>
          <note>
            I frågan om varför ungdomar skulle vilja göra
          </note>
          <note>
            Miljöpartiets värntjänst är jag helt övertygad om att det inte
            är med tvång som man får ungdomar att ställa upp. Jag tycker att
            det är en förlegad syn på dessa utbildningsfrågor. Det handlar
            om att man skall få meriter, civil dokumentation på vad man lär
            sig. Det handlar om tilläggspoäng till högskolestudier. Det handlar
            som jag ser det framför allt om att man känner att man utbildas
            för att möta en hotbild som man tycker är verklig.
          </note>
          <note>
            För många ungdomar i dag, även för många kvinnor - det vill jag
            speciellt påpeka - är det de ickemilitära hoten som känns relevanta.
            Jag tror att det hos de svenska ungdomarna, kvinnor och män, faktiskt
            finns en stor vilja att investera sin tid och sin kraft på att
            möta hot som man anser är reella i dag.
          </note>
          <note type="speaker">
            Anf. 31 BRITT BOHLIN (s) replik:
          </note>
          <note>
            Herr talman! Jag trodde faktiskt att Annika Nordgren vid sina
            många förbandsbesök hade fått samma intryck som jag av hur de
            allra flesta värnpliktiga uppfattar sin grundutbildning. Jag har
            den bestämda synen att de har en mycket positiv inställning till
            att den militära grundutbildningen fungerar väl. Det är så för
            de allra flesta.
          </note>
          <note>
            Jag kan hålla med om att det vore bra om vi kunde hitta någon
            sorts dokumentation som visar att de grundutbildade gör en värdefull
            insats och att de kan ha nytta av den senare i livet. Men jag
            vill ändå påstå att vi aldrig skulle kunna få så många människor
            som krävs att frivilligt avstå ett år av sitt liv för en uppgift
            som kanske dessutom är något diffus.
          </note>
          <note>
            Jag frågade tidigare Annika Nordgren om det i
          </note>
          <note>
            Miljöpartiet finns intentioner att göra en avvecklingsplan om
            tio år för det militära försvaret. Det finns personer som har
            sagt det. En sådan avveckling måste ställas mot den metod som
            vi andra väljer, nämligen att följa hur säkerhetspolitiken utvecklas
            och på den grunden bestämma hur totalförsvaret skall se ut. Jag
            tycker nog att det är en litet klokare väg att gå. Jag vill gärna
            få ett besked om detta från Annika Nordgren.
          </note>
          <note type="speaker">
            Anf. 32 ANDERS SVÄRD (c):
          </note>
          <note>
            Herr talman! Centerpartiet har samarbetat med regeringen om såväl
            etapp 1 som etapp 2 av försvarsbeslutet. Det har varit en lång
            process och många möten med människor runt om i landet. Vi har
            tagit tid på oss. Alla som hört av sig har fått tillfälle att
            framföra sina synpunkter. Vi har lyssnat och efter bästa förmåga
            prövat argumenten.
          </note>
          <note>
            Utgångspunkten för Centerpartiet och regeringen är att skapa
            ett modernt totalförsvar byggt på en grundlig säkerhetspolitisk
            analys. Det är nödvändigt att våga genomföra förändringar. Etapp
            2 av försvarsbeslutet kännetecknas av detta. Jag vill inledningsvis
            yrka bifall till utskottets hemställan i dess helhet.
          </note>
          <note>
            Sveriges militära alliansfrihet förutsätter en egen betryggande
            försvarsförmåga. Föreliggande förslag innebär att detta krav uppfylls.
            Men osäkerheten om den framtida utvecklingen i vår omvärld finns
            där.
          </note>
          <note>
            Därför är de säkerhetspolitiska kontrollstationerna av avgörande
            betydelse - inte minst för att vi skall kunna tillämpa anpassningsfilosofin.
          </note>
          <note>
            Det vidgade säkerhetspolitiska synsättet skall vara styrande
            för totalförsvaret. En helhetssyn skall prägla samhällets hantering
            av hot och risker i fred och i krig. På kort sikt bestäms kraven
            av behovet att hävda den territoriella integriteten, men också
            av behovet att förebygga och möta svåra påfrestningar och risker
            i fred. Det vidgade säkerhetsbegreppet motiverar satsningen på
            civila beredskapsstyrkor, Arne Andersson.
          </note>
          <note>
            Den långsiktigt dimensionerande uppgiften förblir att möta ett
            väpnat angrepp. Denna uppgift har det avgörande inflytandet på
            uppbyggnaden av resurser för totalförsvaret. Försvarets förmåga
            att återta sin krigsduglighet säkerställs samtidigt som mer långsiktiga
            förändringar av krigsorganisationen planeras.
          </note>
          <note>
            Detta är anpassningsfilosofin.
          </note>
          <note>
            För att säkerställa den långsiktiga anpassningen krävs ytterligare
            planeringsarbete. På några nyckelområden avsätts resurser för
            en bättre tillväxtförmåga. Exempelvis skall Försvarsmakten ha
            kvar ca 300
          </note>
          <note>
            officerare utöver vad som krävs för nuvarande krigsorganisation
            och materiel ställas i förråd för att användas vid tillväxt. Ett
            ökat samarbete i Europa på försvarsmaterielområdet förbättrar
            också våra möjligheter till tillväxt om hotbilden mörknar i framtiden.
          </note>
          <note>
            Därtill kommer satsningen på materiell förnyelse.
          </note>
          <note>
            Exempelvis beställs delserie 3 av JAS 39 Gripen.
          </note>
          <note>
            Under överskådlig tid behövs internationella fredsfrämjande och
            humanitära insatser. Sveriges aktiva deltagande i detta arbete
            får också tydligt genomslag i försvarsbeslutet. Vi vill vidareutveckla
          </note>
          <note>
            Partnerskap för fred och förbättra förmågan att samverka med
            trupp från andra länder. Ett internationellt kommando bildas och
            en snabbinsatsstyrka organiseras.
          </note>
          <note>
            Det säkerhetspolitiska läget medger en sänkning av försvarsutgifterna
            med 10 %. Sänkningen genomförs stegvis och skall vara uppnådd
            till utgången av år
          </note>
          <note>
            2001. Riksdagens beslut från förra hösten behöver inte ändras.
            Centerpartiet fullföljer sitt saneringsansvar men också vår långsiktiga
            försvarspolitik. Vi deklarerade redan före valet 1994 att en besparing
            om
          </note>
          <note>
            4 miljarder borde göras inom försvarsanslaget, om det säkerhetspolitiska
            läget tillåter detta. Centerpartiet har inför väljarna redovisat
            denna inriktning, och vi fullföljer vår politik.
          </note>
          <note>
            Debatten med anledning av propositionen har innehållit en hel
            del märkliga inslag. Bl.a. har det påståtts att regeringen och
            Centerpartiet kört över Överbefälhavaren. Detta är en grov vrångbild.
            Förändringarna gäller huvudsakligen lokaliseringen av olika fredsförband.
            Sådant väcker stort intresse i debatten men har begränsad betydelse
            för försvarets förmåga i form av värnkraft.
          </note>
          <note>
            Det centrala - nämligen den framtida krigsorganisationen - avviker
            inte från ÖB:s förslag. Syftet med krigsorganisationen är att
            hela Sverige skall försvaras.
          </note>
          <note>
            13 armébrigader och lika många stridsflygsdivisioner är i enlighet
            med ÖB:s förslag. Materielprioriteringarna överensstämmer, antalet
            ytstridsfartyg och ubåtar likaså. Regeringen och Centerpartiet
            fullföljer också
          </note>
          <note>
            ÖB:s förslag i syfte att säkerställa förmågan till anpassning
            av krigsorganisationen.
          </note>
          <note>
            Det är fullt normalt att regering och riksdag i vissa avseenden
            förändrar ÖB:s förslag. Det har skett också vid tidigare försvarsbeslut.
            Följande har varit styrande vid förändringar av ÖB:s förslag:
          </note>
          <note>
            1. Det är viktigt att Sveriges roll i Östersjöområdet understöds
            av en tydlig militär närvaro på Gotland, på grund av dess operativa
            betydelse.
          </note>
          <note>
            2. De garnisoner som behålls måste ha goda utvecklingsmöjligheter.
            De skall kunna expandera i utbildningsvolym och övningsområden
            och medge förändringar i taktik och stridsteknik.
          </note>
          <note>
            3. Nyinvesteringar till följd av omlokaliseringar bör undvikas.
            Flyttningar av förband är en ekonomiskt osäker åtgärd och något
            som dessutom kan skapa låsningar för framtiden.
          </note>
          <note>
            4. ÖB:s önskemål om fler vinterutbildade brigader tillgodoses.
          </note>
          <note>
            5. Slutligen har behovet av den folkliga förankringen givits
            större genomslag.
          </note>
          <note>
            Självfallet har de försvarspolitiska aspekterna haft den avgörande
            betydelsen.
          </note>
          <note>
            Genom regeringens och Centerpartiets förslag sparas ca 100 miljoner
            kronor årligen jämfört med ÖB:s förslag till grundorganisation.
            Dessa pengar används bättre genom en ytterligare satsning på utveckling
            av försvarsmateriel. Totalt satsas 550 miljoner kronor årligen
            för detta ändamål.
          </note>
          <note>
            Försvarsutskottets studier av olika lokaliseringsalternativ visar
            att propositionens överväganden är riktiga. Alternativet Halmstad
            framför IB 15 i Borås och Lv 4 i Ystad uppvisar en bättre totalekonomi.
          </note>
          <note>
            Därom är utskottsmajoriteten, regeringen och ÖB
          </note>
          <note>
            överens. ÖB konstaterade också att utbildningsförutsättningarna
            för mekaniserade förband är bättre i
          </note>
          <note>
            Halmstad än i Borås. Slutligen är Halmstad en god utgångsgruppering
            för att operativt kunna verka i såväl Göteborgs- som Malmöområdet.
            Också detta markerade ÖB i sin försvarsmaktsplan.
          </note>
          <note>
            Ett ytterligare skäl till att kalkylen talade för att behålla
            Halmstads garnison är beslutet att inte genomföra flytten av K
            3 från Karlsborg till Borås som ÖB
          </note>
          <note>
            förespråkade.
          </note>
          <note>
            Herr talman!
          </note>
          <note>
            Jag vill särskilt understryka att jag utgår ifrån att verksamheten
            i Karlsborg kommer att ha den omfattning som det skapas förutsättningar
            för i propositionen. Om verksamheten tunnas ut ytterligare där
            försämras givetvis kostnadsffektiviteten.
          </note>
          <note>
            ÖB ville flytta IB 4 i Linköping till Kvarn i Borensberg. Han
            föreslog vidare avveckling av NB 13 i
          </note>
          <note>
            Falun och NB 5 i Östersund. Socialdemokraterna och
          </note>
          <note>
            Centerpartiet förespråkar en annan lösning. Flyttningen av IB
            4 ut till Kvarn kräver omfattande investeringar. Dessutom behöver
            Försvarsmakten, enligt ÖB, en ökad andel vinterutbildade förband.
            Detta avgjorde i valet mellan Linköping och Falun.
          </note>
          <note>
            Valet att behålla Fältjägarbrigaden i Östersund framför NB 20
            i Umeå gjordes med hänsyn till möjligheterna att skapa en rationell
            garnison med flyg- och arméförband.
          </note>
          <note>
            Gotlands läge som ett naturligt centrum i Östersjöregionen är
            av strategisk betydelse. Om detta är alla överens. Gotland är
            en naturlig bas varifrån Sverige kan värna sin territoriella integritet
            i fred. Allt talar för att Gotland bör behålla sina multifunktionella
            utbildningsförband. Dagens ställningstagande innebär att luftvärns-
            och kustförsvarsförband även fortsättningsvis utbildas vid Gotlands
            luftvärnskår och Fårösunds marinbrigad.
          </note>
          <note>
            I Göteborg kommer militär grundutbildning att bedrivas även framgent.
            Vid Göteborgs marinbrigad skall amfibieförband utbildas. Detta
            följer av Göteborgsområdets betydelse. Göteborg, Västkusten och
            inloppet till Östersjön behöver - i fred och kris - ett marint
            fredsförband med värnpliktsutbildning. Jag vill markera att detta
            är ett långsiktigt åtagande.
          </note>
          <note>
            När det gäller Västsverige finns vidare anledning att beröra
            helikopterdivisionen på Säve. Inrättandet av en gemensam helikopterflottilj
            på Malmen i Linköping innebär inte något ställningstagande i fråga
            om basering av de samlade helikopterresurserna i övrigt.
          </note>
          <note>
            Regeringen skall återkomma till riksdagen i denna fråga. I utskottsbetänkandet
            ges en tydlig fingervisning åt regeringen, vars förslag skall
            vara en helhetslösning som beaktar uppgifterna i såväl krig som
            fred.
          </note>
          <note>
            Utskottet skriver att härvid bör samhällets möjligheter att utnyttja
            de militära helikopterresurserna i fred inte försämras.
          </note>
          <note>
            Herr talman! Nedläggningsbeslut är aldrig enkla.
          </note>
          <note>
            Jag medger för egen del att vissa av de nedläggningsbeslut som
            vi i dag fattar är svårare än andra. Det gäller framför allt valet
            mellan att lägga ned F 10 i
          </note>
          <note>
            Ängelholm eller F 15 i Söderhamn samt flyttningen av den grundläggande
            flygutbildningen från F 5 i
          </note>
          <note>
            Ljungbyhed till Ängelholm.
          </note>
          <note>
            Flygvapenchefen initierade under hösten 1995 en alternativgranskning
            där han ställde F 10 i Ängelholm mot F 15 i Söderhamn. Med stöd
            av denna granskning förespråkade sedan överbefälhavaren att flottiljen
            i
          </note>
          <note>
            Ängelholm bör behållas framför den i Söderhamn.
          </note>
          <note>
            ÖB har i sin avvägning vad avser den grundläggande flygutbildningen
            också haft att beakta de frågeställningar som en flyttning från
            F 5 till F 10 innebär.
          </note>
          <note>
            Utskottet har inte klarat att motbevisa ÖB:s förslag beträffande
            F 15, F 10 och F 5.
          </note>
          <note>
            Det är nu viktigt att flygvapenledningen, berörda flottiljchefer
            och flyglärarkåren gemensamt finner lösningar som skapar goda
            övningsbetingelser för den grundläggande flygutbildningen i Ängelholm.
          </note>
          <note>
            Den civila trafikflyghögskolan skall inte längre drivas i militär
            regi. Någon annan än Försvarsmakten bör vara huvudman för verksamheten.
            Det är emellertid viktigt att den civila pilotutbildningen kan
            leva vidare.
          </note>
          <note>
            Lennart Rohdin faller in i kören som påstår att regeringen och
            Centern inte på allvar lyssnat på argument trots löften om detta.
            Jag har nu redovisat Centerns skäl på några viktiga punkter till
            varför vi står bakom betänkandet i dess helhet. Lennart Rohdin
            är kritisk, men redovisar inte sitt partis alternativ utom på
            några få punkter. På det sättet kostar det inte särskilt mycket
            att vara kritisk, Lennart Rohdin.
          </note>
          <note>
            Totalförsvaret är ett lands yttersta värn av frihet och oberoende.
            Som sådant förlorar det mycket av sin trovärdighet om verksamheten
            samtidigt medverkar till att förstöra livsbetingelserna i det
            land som skall försvaras. Det systematiska miljöarbete som Försvarsmakten
            inlett är därför av stor betydelse. Det ekologiskt uthålliga försvaret
            är målet. När Försvarsmakten lämnar anläggningar skall dessa saneras.
            Utsläppen av fossila bränslen och andra miljöskadliga ämnen skall
            begränsas ytterligare. Principerna om kretslopp, om substitution
            och om försiktighet skall beaktas. Utredningen om dumpad ammunition
            skall slutföras.
          </note>
          <note>
            Försvarsutskottet har där det fanns oklarheter i skrivningarna
            i propositionen förtydligat dessa.
          </note>
          <note>
            Det gäller för det första enheten för krigsmedicin i
          </note>
          <note>
            Linköping. Propositionen berörde inte denna fråga.
          </note>
          <note>
            Utskottet gör klart att denna verksamhet skall ges förutsättningar
            att fortsätta trots att T 1 avvecklas.
          </note>
          <note>
            Det gäller för det andra frågan om hur övningsområden och skjutfält
            skall användas när förband knutna till dessa avvecklas. Här är
            det viktigt att besinna sig.
          </note>
          <note>
            Alla känner talesättet om barnet och badvattnet. Utskottet uppmanar
            regeringen att överväga om det är kostnadseffektivt eller från
            andra utgångspunkter lämpligt att behålla och utnyttja vissa anläggningar
            och övningsområden.
          </note>
          <note>
            För det tredje och slutligen gäller det frågan om försvarsområden
            och staber inom dessa.
          </note>
          <note>
            Propositionen är i och för sig inte otydlig i fråga om kopplingen
            mellan försvarets folkliga förankring och Försvarsmaktens geografiska
            spridning. Vikten av att anpassa försvarsområdesstaberna till
            skiftande förutsättningar markeras också. Däremot finns otydligheten
            kvar i de fall då de nya försvarsområdena kommer att omfatta flera
            län. I propositionen framhålls endast korthugget att varje län
            skall innefatta minst en militär organisationsenhet. Detta resonemang
            har utskottet konkretiserat i ett tillkännagivande.
          </note>
          <note>
            Inom oförändrad ekonomisk ram skall regeringen överväga att organisera
            ett antal staber, utöver försvarsområdesstaben, i respektive försvarsområde.
          </note>
          <note>
            Skälen för detta är behovet av samverkan med civila myndigheter
            och frivilligorganisationernas behov av närhet till en militär
            stab. Exempelvis bör en sådan lösning med understaber kunna tillämpas
            inom det sammanhållna "Smålands försvarsområde".
          </note>
          <note>
            Herr talman! De militära cheferna på olika nivåer inom Försvarsmakten
            har ett svårt arbete framför sig
          </note>
          <note>
            - ett arbete präglat av stort ansvar. Besvikelse och frustration
            behöver omvandlas till förnyelsekraft och nytänkande. Därför är
            det viktigt att Försvarsmaktens anställda känner att vi har förtroende
            för deras insatser att se möjligheterna i det utökade ansvarsområde
            som ett vidgat säkerhetsbegrepp skapar att finna motivation i
            det fördjupade internationella samarbetet i fredens tjänst.
          </note>
          <note>
            För att Försvarsmakten skall kunna svara upp mot de krävande
            uppgifterna behöver högt kvalificerade unga män och kvinnor kunna
            lockas att beträda officersbanan.
          </note>
          <note>
            Dagens försvarsbeslut kräver eftervård och omsorg - här i riksdagen
            och inom regering och försvarsmakt.
          </note>
          <note>
            Herr talman! Det sammansatta utrikes- och försvarsutskottet har
            redan behandlat arbetet med att få till stånd ett internationellt
            förbud mot antipersonella minor. På centerinitiativ beslöt riksdagen
            våren 1994
          </note>
          <note>
            att Sverige skulle verka för ett internationellt förbud.
          </note>
          <note>
            Sverige var det första land som initierade denna fråga vid FN:s
            konferens om översyn av konventionen om särskilt inhumana vapen.
            Tyvärr resulterade konferensen inte i något totalförbud. Ett antal
            mindre förbättringar uppnåddes dock under det svenska ordförandeskapet.
          </note>
          <note>
            Det som fört processen framåt under konferensen och efteråt är
            att fler och fler länder valt att själva gå före. Precis som i
            kampen för en bättre miljö krävs att vissa länder agerar som internationella
            föredömen.
          </note>
          <note>
            Den tidigare oviljan hos en majoritet i Sveriges riksdag att
            avskaffa de antipersonella minorna har skadat vår trovärdighet.
            Detta har jag framfört vid upprepade tillfällen. Politiskt arbete
            lönar sig. När regeringen och Centerpartiet nu gemensamt föreslår
            ett ensidigt svenskt förbud skapas möjligheter för Sverige att
            med ökad trovärdighet agera för ett internationellt totalförbud.
            Kampen går vidare! Inrättandet av ett internationellt minröjningscentrum
            är ett viktigt inslag i den kampen.
          </note>
          <note type="speaker">
            Anf. 33 LENNART ROHDIN (fp) replik:
          </note>
          <note>
            Herr talman! Anders Svärd säger att jag faller in i kören när
            det gäller de som hävdar att Centern och
          </note>
          <note>
            Socialdemokraterna inte lyssnat i försvarsutskottet.
          </note>
          <note>
            Vad jag gjorde var att jag citerade vad ordförandena i
          </note>
          <note>
            Centerns och Socialdemokraternas partidistrikt skrev i går.
          </note>
          <note>
            Anders Svärd gråter krokodiltårar över att Folkpartiet inte har
            underlag för att precisera alla de neddragningar som vår politik
            skulle innebära. Varför det, Anders Svärd? Det är ju centerpolitik
            att köra ut övriga partier i alla sammanhang för att ensamma kunna
            göra upp med regeringen. Ni har varit framgångsrika, och jag gratulerar!
            Men gråt inte över framgången!
          </note>
          <note>
            När det gäller föreliggande försvarsbeslut har jag inga fler
            frågor till Anders Svärd och Centerpartiet.
          </note>
          <note>
            Detta försvarsbeslut är på varje punkt utan undantag totalbingo
            för centerledaren och hans försvarspolitiker. Jag kan bara gratulera!
          </note>
          <note type="speaker">
            Anf. 34 ANDERS SVÄRD (c) replik:
          </note>
          <note>
            Herr talman! Lennart Rohdin talar om krokodiltårar. Han efterlyser
            material för att kunna ta ställning och komma med alternativa
            förslag. Det är i detta skede, efter två års diskussioner, med
            förlov sagt ett ganska enfaldigt påstående.
          </note>
          <note>
            Försvarsmaktsplanen presenterades av Överbefälhavaren i mars
            i år. Det materialet har alla partier haft till förfogande. Det
            har varit en offentlig debatt som vi alla har haft möjlighet att
            delta i. Att någon nu den
          </note>
          <note>
            13 december kan komma och säga att det inte har funnits något
            underlag är för mig en fullständigt gåta.
          </note>
          <note>
            Vilket underlag skall man ha annat än försvarsmaktsplanen? Är
            det inte ändå riksdagen, Lennart
          </note>
          <note>
            Rohdin, som sist och slutligen skall fastställa vilket försvar
            vi skall ha? Det trodde jag var en grundläggande demokratiskt
            utgångspunkt som vi inte ens behövde diskutera.
          </note>
          <note type="speaker">
            Anf. 35 LENNART ROHDIN (fp) replik:
          </note>
          <note>
            Herr talman! Jag blir här ändå litet överraskad av
          </note>
          <note>
            Anders Svärd. Visst finns försvarsmaktsplanen. Men det är ingen
            hemlighet vilka turer som föregick ÖB:s slutliga förslag. Där
            liksom i turerna kring det förslag som regeringen lade på riksdagens
            bord har Anders
          </note>
          <note>
            Svärds parti haft ett mycket stort inflytande, stort ansvar och
            stor framgång.
          </note>
          <note>
            Underlaget för denna påverkan från Centerns sida i de olika etapperna,
            som har lett till att Centern har fått igenom sin politik på alla
            punkter, har vi på varenda punkt som riksdagen i dag tar ställning
            till inte haft insyn i.
          </note>
          <note type="speaker">
            Anf. 36 ANDERS SVÄRD (c) replik:
          </note>
          <note>
            Herr talman! Jag tror inte att någon mer än Lennart Rohdin ens
            har tänkt tanken att Centerpartiet har fått igenom varje punkt
            av sina tankar i detta försvarsbeslut. Det hör också till de utopiska
            påståendena att den lilla parten i en samverkan skulle få igenom
            allt. För vad skulle det ske?
          </note>
          <note>
            Sedan till turerna innan försvarsmaktsplanen kom fram. Det var
            också ett led i den demokratiska processen där hela Försvarsmakten
            var inblandad och skapade ett underlag på regementsnivå via försvarsgrenschefer,
            och där man i försvarsledningen så småningom tillsammans med ÖB
            lade fram ett förslag.
          </note>
          <note>
            Att det sedan i ett öppet samhälle läcker ut uppgifter i de olika
            leden är alldeles naturligt och bara bra.
          </note>
          <note>
            Så skall det vara. Men det är inte detsamma som att
          </note>
          <note>
            ÖB har tagit ställning förrän han har fått in alla förslagen.
            Det är heller inte obekant att det fanns oenighet mellan militärområdesbefälhavare
            och andra chefer.
          </note>
          <note>
            Jag vill påstå att ÖB har gjort ett sammanvägt förslag utifrån
            de förutsättningar som vi hade gett honom. Sedan har vi ändrat
            på vissa förutsättningar.
          </note>
          <note>
            Jag har redovisat dem i fem punkter. Där har vi på några få punkter
            korrigerat i grundorganisationen, men krigsorganisationen ligger
            fast.
          </note>
          <note type="speaker">
            Anf. 37 ARNE ANDERSSON (m) replik:
          </note>
          <note>
            Herr talman! Jag vill bemärka ett par små punkter i Anders Svärds
            anförande, eftersom Anders Svärd berörde umgängesformen i utskottet,
            möjligen i en tankeverksamhet ihop med Lennart Rohdin. Visst har
            vi haft dessa 57 sammanträden. Men skulle någon kunna upplysa
            om på hur många ställen vi har förändrat i det föreliggande förslaget?
          </note>
          <note>
            Efter diskussioner som stundom har varit ganska långa har det
            slutat med: Det är väl ändå bäst att det står som det står. Det
            är precis som om det kära paret
          </note>
          <note>
            Britt Bohlin och Anders Svärd var så rädda om korthusbyggnaden,
            att pillade man över huvud taget på den skulle den ramla ihop
            och aldrig kunna rekonstrueras. Jag är uppriktigt sagt inte främmande
            för att de har rätt på den punkten. Men det är så umgänget har
            gått till, och det har varit tröttsamt att inte ha kunnat göra
            någonting.
          </note>
          <note>
            Anders Svärd talade om FO-staberna och uttryckte sig så, att
            propositionen i och för sig inte var otydligt.
          </note>
          <note>
            Jag vill då tillägga: Det var bara att vänta tills Anders
          </note>
          <note>
            Svärd hade gjort sitt ändringsyrkande! Då var den det! Det är
            det som nu står i propositionen.
          </note>
          <note>
            Anders Svärd inledde sitt anförande med att tala om att Centern
            nu i båda etapperna har samarbetat med Socialdemokraterna. Det
            är helt klart att det var så. Däremot framgick över huvud taget
            inte om Centern hade påverkat Socialdemokraterna på någon punkt.
            Var det rentav så att Anders Svärd med detta väl modulerade anförande
            ville ha sagt: Vi har garanterat att socialdemokratisk politik
            kan fullföljas på försvarsområdet i Sverige.
          </note>
          <note>
            Vid samma tid som utskottets betänkande justerades stod det på
            TV-skärmarna hela den dagen i ett meddelande: Protesterna hjälpte
            inte. Det blev som det var tänkt. Centern har lovat att fullt
            ut stödja Socialdemokraterna i frågan. Det stod på skärmarna hela
            dagen. Ingenting motsäger att det är precis på det sättet.
          </note>
          <note type="speaker">
            Anf. 38 ANDERS SVÄRD (c) replik:
          </note>
          <note>
            Herr talman! Vad gäller frågan från Arne Andersson om vi i Centern
            kanske inte har fått igenom någonting låter jag Lennart Rohdins
            tidigare replik vara svar på den frågan. Han påstod att vi har
            fått igenom allting. Ni kan ju ta den diskussionen efter den här
            debatten.
          </note>
          <note>
            Sedan tycker jag att det är litet förmätet av Arne
          </note>
          <note>
            Andersson att börja tala om att börja på att tala om grundorganisation
            och annat. Moderaterna har över huvud taget inte talat om vad
            de vill. De har sagt att de vill ha mera pengar, men får de inte
            de pengar som de vill ha gör de som barn som inte får som de vill.
          </note>
          <note>
            De sätter sig ned och gråter, men de talar inte om i sak vad
            de vill göra för de pengar som majoriteten faktiskt är beredd
            att ställa upp med.
          </note>
          <note>
            Detta kan inte var någon nyhet för en gammal riksdagspolitiker
            och försvarspolitiker som Arne
          </note>
          <note>
            Andersson att det handlar om att skapa majoritet för ekonomiska
            ramar, och de ekonomiska ramarna skall man använda på bästa sätt.
            Vari ligger det nya i detta?
          </note>
          <note>
            Arne Andersson säger att man inte har fått igenom en enda förändring
            i utskottet. Det är inte detsamma som att man inte har fört diskussioner
            och prövat argumenten. Man måste till sist ta ställning. Återigen:
          </note>
          <note>
            När man som Arne Andersson och hans kamrater väljer att mörka
            i frågan om vad man vill är det inte så särskilt lätt att få igenom
            så mycket.
          </note>
          <note type="speaker">
            Anf. 39 ARNE ANDERSSON (m) replik:
          </note>
          <note>
            Herr talman! Vi har inte fått igenom det vi ville.
          </note>
          <note>
            Det är därför det har varit en så tråkig förhandling under ett
            års tid. Det har varit mera värt att måna om den majoritet man
            hade från Socialdemokraternas sida, och den har Anders Svärd bestått
            med. Härav blir det hela onekligen litet träigt. Det var att stöta
            sin panna blodig från sammanträde 1-57. Så är det.
          </note>
          <note>
            Vad gäller Moderaternas politik vill jag säga att det framgår
            alldeles exakt av vår partimotion alldeles hur vi vill se det.
            Vi vill att grunden för organisationen ändå skall springa fram
            ur ÖB:s försvarsmaktsplan. För den skull yrkar vi nu avslag på
            era förslag till förändringar, som sannolikt också kommer att
            klubbas i eftermiddag. Vinner vi voteringen i eftermiddag kommer
            vi att gå tillbaka till ÖB för en organisationsbestämning. Vi
            vill ha fast mark under fötterna. Det är inte så rasande noga
            att vi får bestämma detta själva. Det bör göras med högre kompetens
            än vad som finns inom Centern och socialdemokratin. Ni må ursäkta
            denna förmätna ståndpunkt!
          </note>
          <note type="speaker">
            Anf. 40 ANDERS SVÄRD (c) replik:
          </note>
          <note>
            Herr talman! Det sorgliga faktumet att Arne Andersson är företrädare
            för åsikten att det är Överbefälhavaren som bestämmer över Sveriges
            riksdag har framgått med all önskvärd tydlighet. Jag delar inte
            den uppfattningen. Jag påstår att det är alldeles korrekt att
            det är här vi fattar de avgörande besluten.
          </note>
          <note>
            När man yrkar avslag från Moderaternas sida står man utan alternativ.
            Arne Andersson pratar om att man inte har fått komma fram och
            att man inte har fått igenom sina förslag. Förslagen finns i en
            motion, säger Arne Andersson. Den kan alla läsa, men sedan skall
            förslagen diskuteras och föras samman. När man inte har fått ramen
            som man vill ha den har man sagt att det är fel och att man behöver
            göra om allting. Det är det som gör beskyllningen om att inte
            vilja diskutera till en bumerang. Kom ihåg det, Arne Andersson!
          </note>
          <note type="speaker">
            Anf. 41 ÅKE CARNERÖ (kd) replik:
          </note>
          <note>
            Herr talman! Jag skulle vilja ta upp frågan om försvarsområden.
            Centerpartiet har alltid värnat de lokala regementena och folkförankringen.
            Vi kristdemokrater har i mycket samma syn. Det är väldigt viktigt
            att
          </note>
          <note>
            Försvarsmakten och totalförsvaret är synligt.
          </note>
          <note>
            Varför nu slå sönder den väl fungerande lokala och regionala
            organisation som finns, och sedan säga att vi, eftersom vi får
            tio försvarsområden mindre, måste försöka hitta andra former och
            bygga upp nya organisationsenheter? Varför slå sönder den befintliga?
            Det är att gå åt fel håll. Folkförankringen är viktig. Vi kan
            ta ett exempel utifrån de fyra uppgifter som totalförsvaret skall
            ha och som vi förhandlade fram i Försvarsberedningen, där bl.a.
            Anders Svärd och jag fanns med hela tiden.
          </note>
          <note>
            I Gävleborg läggs FO-staben ned. Gävleborg och
          </note>
          <note>
            Dalarna - X och W län - blir väldig stort med en FO-
          </note>
          <note>
            stab, 600 000 människor och ca 25 kommuner. Det blir svårt att
            utifrån totalförsvarets fyra huvuduppgifter förankra och kontinuerligt
            samverka i fred.
          </note>
          <note type="speaker">
            Anf. 42 ANDERS SVÄRD (c) replik:
          </note>
          <note>
            Herr talman! Åke Carnerö och jag är alldeles överens om att det
            är viktigt med lokal förankring av ett folkförsvar. Det är detta
            det hela handlar om.
          </note>
          <note>
            Beträffande försvarsområdena vill jag börja med att påminna om
            att Kristdemokraternas huvudyrkande är att vi skall följa ÖB:s
            förslag när det gäller grundorganisation. Vad säger ÖB om försvarsområden?
            Jo, han säger att man skall lägga ned 10 försvarsområden och inte
            göra någonting annat.
          </note>
          <note>
            Vad vi medverkar till - givetvis tillsammans med
          </note>
          <note>
            Socialdemokraterna för att få majoritet i frågan - är att försvarsområdena
            får den indelning som ÖB har förordat av ekonomiska skäl. Det
            är mycket pengar att spara. När det gäller staberna har regeringen
            fått ett uppdrag, som jag nämnde i mitt anförande, genom ett tillkännagivande,
            som säger att man i ännu större utsträckning skall undersöka myndigheterna
            att ha kvar det väsentliga i en försvarsområdesstab, nämligen
            kontakten med frivilligorganisationer, kommuner och andra myndigheter.
          </note>
          <note>
            Det förslag som nu är betänkandets förslag tillmötesgår detta
            så långt man kan tycka är rimligt, om man också skall ha litet
            respekt för ÖB och hans behov av att följa våra riktlinjer att
            spara pengar.
          </note>
          <note type="speaker">
            Anf. 43 ÅKE CARNERÖ (kd) replik:
          </note>
          <note>
            Herr talman! ÖB har naturligtvis utformat sitt förslag utifrån
            den penningsumma som Centern och
          </note>
          <note>
            Socialdemokraterna skickade med. Genom en organisationsminskning
            kan det naturligtvis utifrån ÖB:s synpunkt bli nödvändigt att
            dra ned ledningsorganisationen. Kristdemokraterna utgår i huvudsak
            från ÖB:s förslag, men jag menar att de fyra huvuduppgifter som
            totalförsvaret har är så viktiga, och kommer att bli än viktigare,
            att det är nödvändigt att ha kvar en väl fungerande organisation.
          </note>
          <note>
            Det talades om att spara pengar. Kristdemokraterna har naturligtvis
            ingenting emot att sanera statens finanser. Vi var ett av de första
            partier som propagerade för besparingar även när det gäller totalförsvaret.
          </note>
          <note>
            Men jag menar att man inom befintlig organisation kunde ha slimmat
            staberna, och sedan sett efter vad det fått för konsekvenser.
            Därefter kunde man eventuellt ha förstärkt.
          </note>
          <note type="speaker">
            Anf. 44 ANDERS SVÄRD (c) replik:
          </note>
          <note>
            Herr talman! Efter Åke Carnerös senaste inlägg är jag inte alldeles
            säker på att han har läst betänkandet i denna del. Det är just
            inom ramen för en slimmad organisation som man skall överväga
            att ha mer av försvarsområdesstabsverksamhet kvar ute i länen,
            utöver det man har i försvarsområdets huvudort. Jag förstår inte
            riktigt protesterna.
          </note>
          <note>
            Anf. 45 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Det försvarsbeslut som riksdagen i dag skall fatta
            har förberetts mycket grundligt och i mycket stor öppenhet. Försvarsmakten
            och försvarets övriga myndigheter har alla lämnat underlag. Försvarsdepartementets
            dörrar har stått öppna för uppvaktningar, motförslag och protester.
            Men det är regeringen och i sista hand riksdagen som fattar besluten.
            Försvarspropositionen är utarbetad med oväld och med stor noggrannhet.
          </note>
          <note>
            Jag vill med kraft tillbakavisa alla insinuationer och allt tal
            om mygel. I den politiska debatten förekommer ibland överdrifter,
            skamgrepp och personangrepp. Så har också varit fallet efter det
            att försvarspropositionen lagts fram. Jag har valt att inte polemisera
            eller bemöta, hur skamliga angreppen än har varit. I dag vill
            jag här i kammaren göra ett undantag.
          </note>
          <note>
            Det senaste dagarna har det gått så långt att man ifrågasätter
            de demokratiska institutionernas rätt att göra en självständig
            prövning av Försvarsmaktens förslag, och man ifrågasätter riksdagsledamöternas
            oväld. Jag måste säga att jag blev utomordentligt förvånad och
            dyster. Jag trodde att en sådan inställning tillhörde det förgångna.
          </note>
          <note>
            Herr talman! Jag vill därför göra det fullkomligt klart att Sverige
            är en demokrati. Ytterst är det svenska folket som bestämmer i
            allmänna val. Riksdagen och regeringen fattar besluten. Myndigheterna
            är underordnade riksdag och regering, och myndigheterna och deras
            tjänstemän har att verkställa vad de demokratiska institutionerna
            har beslutat.
          </note>
          <note>
            Det nya försvarsbeslutet lägger grunden för ett modernt och starkt
            försvar långt in på nästa århundrade. Under den kommande femårsperioden
            kommer det svenska folket att lägga ned över 220 miljarder kronor
            på sitt gemensamma försvar. Vi sänker försvarsutgifterna något
            därför att krigsrisken har minskat radikalt och vårt säkerhetspolitiska
            läge har förbättrats markant efter det kalla krigets slut.
          </note>
          <note>
            Men vi sparar mindre än de flesta länder. Det är inte fråga om
            vare sig nedrustning eller avrustning.
          </note>
          <note>
            Det är ett väl avvägt försvarsbeslut som ger vårt land ett värn
            mot krigstida angreppshot, ett skydd vid fredstida påfrestningar
            och en förmåga att delta i fredsfrämjande verksamhet utomlands.
            Försvarsbeslutet fullföljer satsningen på den bästa och modernaste
            materielen och tar samtidigt vara på det värdefullaste vi har
            i försvaret, nämligen den enskilda människan.
          </note>
          <note>
            Det är mycket glädjande att en stabil majoritet i riksdagen står
            bakom regeringens förslag. Socialdemokraterna och Centerpartiet
            har utarbetat försvarspropositionen i nära och mycket förtroendefullt
            samarbete. Men det är värt att framhålla att också Folkpartiet
            liberalerna står bakom den föreslagna ekonomiska ramen.
          </note>
          <note>
            Det finns sålunda en betydande samsyn i den politiska mittfåran.
            På ömse sidor finns däremot partier med helt motstridiga uppfattningar.
            Ett parti vill satsa tiotals miljarder kronor mer på försvaret,
            andra vill nedmontera rejält.
          </note>
          <note>
            När man läser reservationerna blir det tydligt hur fullständigt
            splittrad oppositionen är i kammaren i den här frågan. Det finns
            bara regeringens förslag, dvs.
          </note>
          <note>
            Socialdemokraternas och Centerns förslag. Det finns inte något
            huvudalternativ, bara spridda meningsyttringar från vänster och
            från höger - fem motstridiga partimotioner från fem oppositionspartier.
            Så är det, det kan ingen förneka.
          </note>
          <note>
            Jag noterar - det vill jag gärna säga - med viss besvikelse att
            Moderata samlingspartiet har valt att isolera sig i försvarspolitiken.
            Moderaterna står pinsamt ensamma och utan inflytande i dag i försvarsfrågan.
            Det beklagar jag uppriktigt. Jag har gång på gång inbjudit företrädare
            för moderaterna till överläggningar och samtal. Men moderaterna
            har av taktiska skäl slagit igen dörren, och det har skapat förundran
            och missmod också inom de egna moderata leden.
          </note>
          <note>
            Moderaterna blev griniga när de inte fick bestämma försvarsbudgetens
            storlek. Då var det enklare för dem att dra sig tillbaka och låta
            dörren gå igen, än att ta ansvar för de svåra besluten. Jag måste
            säga, herr talman, att Moderata samlingspartiet kort sagt har
            valt den enkla vägens politik, en ensam ökenvandring bort från
            det politiska inflytandet i försvarsfrågan. Det säger faktiskt
            en hel del om tillståndet i dag i Moderata samlingspartiet.
          </note>
          <note>
            Det är framför allt tre viktiga frågor som jag vill lyfta fram
            i det nya försvarsbeslutet.
          </note>
          <note>
            För det första skall flexibilitet och förmåga till anpassning
            efter skiftande hotbilder styra försvarets utformning. Det är
            en följd av det kalla krigets slut och gamla konfliktsenarier
            som har mist sin relevans.
          </note>
          <note>
            Detta är ett försvarspolitiskt nytänkande.
          </note>
          <note>
            För det andra utgår försvarsbeslutet från ett vidgat säkerhetsbegrepp.
            Säkerhetspolitik i vår tid handlar inte bara om militära angreppshot,
            utan också om civila hot och risker. Detta är ett säkerhetspolitiskt
            nytänkande.
          </note>
          <note>
            För det tredje slår Socialdemokraterna och Centern entydigt fast
            att folkförsvarstanken skall genomsyra totalförsvaret. Detta är
            både ett vägval och en klar markering av att försvaret av vårt
            land är hela svenska folkets angelägenhet.
          </note>
          <note>
            Herr talman! Samtliga partier har liksom Försvarsmakten anslutit
            sig till anpassning som en styrande princip för försvarets utformning.
            Anpassning är en nödvändighet, inte som somliga tycks tro därför
            att försvarskostymen har krympts utan därför att det i dag och
            under de närmaste åren är omöjligt att förutse den säkerhetspolitiska
            utvecklingen på längre sikt. Vi måste ha en beredskap för att
            den militära hotbilden kan förändras till det sämre. Det är därför
            som anpassning löper som en röd tråd genom det nya försvarsbeslutet.
            Det är de säkerhetspolitiska bedömningarna och ingenting annat
            som avgör de ekonomiska satsningarna på försvaret. Det har riksdag
            och regering slagit fast i det första försvarsbeslutet för ett
            år sedan.
          </note>
          <note>
            Nya säkerhetspolitiska bedömningar kommer att göras vid kommande
            säkerhetspolitiska kontrollstationer. Nästa kontrollstation skall
            granskas av riksdagen 1998, om inte omvärldsutvecklingen motiverar
            en ytterligare kontrollstation redan 1997. Vi kan inte planera
            för en bestämd hotsituation eftersom vi i dag inte kan förutse
            vilka hot vi kan komma att möta. Vi kan inte ange exakt hur stort
            försvaret skall kunna bli i framtiden eftersom vi i dag inte vet
            hur stort det behöver bli. I denna fråga, herr talman, befinner
            vi oss i exakt samma situation som flertalet andra länder.
          </note>
          <note>
            Vi måste ha ett försvar som är flexibelt, som förmår att utvecklas
            i takt med omvärldsförändringarna.
          </note>
          <note>
            Det är det nya. Försvaret skall kunna växa och förändras om det
            säkerhetspolitiska läget försämras. Det är därför som regeringen
            ställer konkreta krav på konkreta, ständigt aktuella planer och
            beredskap för hur det skall gå till.
          </note>
          <note>
            På längre sikt innebär anpassning förmåga till ominriktning och
            tillväxt. Anpassning är då inte bara kvantitativ tillväxt, inte
            bara mer av det gamla - fler brigader, fler soldater eller fler
            stridsflygplan. Anpassning är också försvarets förmåga att ställa
            om för att kunna möta nya hot.
          </note>
          <note>
            Vi vet att det tar lång tid att anskaffa moderna vapensystem.
            Det är därför som vi i dag satsar stora belopp på modern materiel
            - u-båtar, ytstridsfartyg, flygplan och andra vapen av det allra
            modernaste slaget. Vi kommer att köpa ny materiel för mer än 15
          </note>
          <note>
            miljarder kronor per år, och vi skaffar oss garantier för att
            svensk försvarsindustri behåller kompetens och kunskap på försvarsområdet
            och materielområdet.
          </note>
          <note>
            Över en halv miljard, 550 miljoner kronor, avsätts varje år för
            just detta.
          </note>
          <note>
            Moderaterna var tidigt ute och förklarade att det inte går att
            bygga en ansvarsfull försvarspolitik på anpassning. Men efter
            höstens intensiva debatt får jag till min glädje konstatera att
            moderaterna först gjorde halt och sedan helt om. Det som tidigare
            var hart när omöjligt att genomföra är nu en nödvändighet, oavsett
            anslagsnivå om jag får tro moderaternas partimotion.
          </note>
          <note>
            Det som förut hånades av moderaterna är nu enligt samma partis
            historieskrivning egentligen deras eget förslag. Jag bjuder gärna,
            herr talman, på detta i glädjen över en moderat tillnyktring på
            denna punkt.
          </note>
          <note>
            I vår tid kan inte försvaret betraktas enbart som en försäkring
            mot militära angrepp på vårt land. Gör man det menar jag att man
            visar okänslighet inför medborgarnas legitima krav på trygghet
            i det fredstida vardagslivet, och man gör försvaret en björntjänst.
            De resurser som vi bygger upp för att klara kriget måste vi kunna
            använda för att möta svåra påfrestningar i fred. Det vidgade säkerhetsbegreppet
            och framför allt synen på försvarets roll i det fredstida samhället
            gör de ideologiska skillnaderna tydliga mellan å ena sidan socialdemokratin
            och Centern, å andra sidan Moderaterna. De båda folkrörelsepartierna
            vill stärka samhällets förmåga att möta också civila hot och risker.
          </note>
          <note>
            I hot-och-risk-propositionen tar regeringen för första gången
            ett samlat grepp om beredskapen mot fredstida hot och risker.
            Regeringen ställer krav på myndigheterna att varje år i sina årsredovisningar
            redovisa beredskapsläget för regeringen. Sedan kommer riksdagen
            varje år att få en samlad redovisning av hur beredskapsläget är.
          </note>
          <note>
            Det här är en nyhet, men det är också ett mycket klart besked
            om ett ökat ansvarstagande för de civila hoten och riskerna. Regeringen
            vill stärka det civila försvaret genom att starta utbildning till
            civila beredskapsstyrkor. På sikt skall 10 000 ungdomar utbildas
            varje år för uppgifter inom räddningstjänst och befolkningsskydd.
            Det är en viktig satsning och en investering i kunskap och förmåga.
            Det har också rönt stor internationell uppmärksamhet.
          </note>
          <note>
            Det är detta som Moderata samlingspartiet kallar för trams.
          </note>
          <note>
            Att inte bygga upp ett starkare civilt försvar och en bättre
            beredskap för att möta de fredstida hoten vore att misshushålla
            med resurserna. Det vore att inte ge Sveriges folk skydd mot civila
            hot och risker.
          </note>
          <note>
            Regeringens satsning ger ett starkare civilt försvar i krig,
            samtidigt som den ger en fredstida bonuseffekt.
          </note>
          <note>
            Om ett antal år kommer det att finnas tiotusentals ungdomar runt
            om i Sverige med bättre kunskaper i sjukvård och katastrofberedskap.
          </note>
          <note>
            Herr talman! En av de viktigaste frågorna för mig har varit att
            bevara och utveckla folkförsvarstanken.
          </note>
          <note>
            Jag tror inte på någon yrkesarmé. Jag är rädd för att en fortsatt
            urholkning av värnpliktssystemet hade skapat en allt större klyfta
            mellan vanligt folk och försvaret. Jag instämmer helt och fullt
            i Överbefälhavarens uttalande om att det inte går att bygga ett
            starkt svenskt försvar utan det svenska folkets stöd. Det är vad
            det handlar om.
          </note>
          <note>
            Vi behåller värnpliktsutbildningen på en fortsatt hög nivå. Att
            många ungdomar får en utbildning inom totalförsvaret är viktigt,
            men minst lika viktigt är att utbildningen i sig är meningsfull
            och utvecklande. Att göra lumpen skall vara en merit, inte ses
            som en belastning.
          </note>
          <note>
            Jag vill passa på att informera riksdagen om att jag redan i
            slutet av januari kommer att inbjuda arbetsmarknadens parter till
            överläggningar för att diskutera hur pliktutbildningen skall bli
            en verklig merit på arbetsmarknaden.
          </note>
          <note>
            Men folkförsvaret är också hemvärn och frivilliga försvarsorganisationer.
            Hemvärn, lottakårer, bilkårister och de andra hör framtiden till.
            Hemvärnet moderniseras och förnyas. Vissa av frivilligorganisationerna
            skall erbjudas möjligheter att delta i Östersjösamarbetet.
          </note>
          <note>
            Jag har sedan min första dag som försvarsminister engagerat mig
            starkt för att öka antalet flickor som frivilligt mönstrar och
            gör värnplikt. Jag vill se mångdubbelt fler kvinnliga officerare
            i framtiden.
          </note>
          <note>
            Den omställning som försvarsbeslutet innebär kommer att påverka
            många anställda och deras familjer och medföra stora påfrestningar
            för dem. Det är naturligtvis mycket beklagligt, men det är en
            konsekvens av varje omorganisation. Och varje omställning innebär
            en påfrestning också för dem som skall genomföra den. Vårt försvar
            har anställda med hög kompetens, och jag är därför övertygad om
            att detta borgar för att det positiva tar överhand över det negativa
            och att alla nya möjligheter tas till vara på bästa sätt.
          </note>
          <note>
            Herr talman! Socialdemokraterna och Centerpartiet har tillsammans
            axlat ansvaret för att forma en ny försvarspolitik, som sträcker
            sig långt in på nästa sekel. Vi gör det med utgångspunkt i det
            vidgade säkerhetsbegreppet och med en tydlig ambition att också
            ta de civila hoten och riskerna på allvar.
          </note>
          <note>
            Vi fullföljer en omfattande modernisering av försvaret.
          </note>
          <note>
            Vi skapar en bra balans mellan människor och materiel.
          </note>
          <note>
            Vi utkräver att försvaret skall ha förmåga till anpassning efter
            nya hotbilder.
          </note>
          <note>
            Vi vidareutvecklar Sveriges beredskap för fredsfrämjande humanitära
            insatser.
          </note>
          <note>
            Herr talman! Utifrån dessa principer förändrar vi det svenska
            försvaret. Utifrån dessa principer skapar vi ett starkt och modernt
            försvar på tröskeln till ett nytt århundrade.
          </note>
          <note>
            (Applåder)
          </note>
          <note type="speaker">
            Anf. 46 ARNE ANDERSSON (m) replik:
          </note>
          <note>
            Herr talman! Försvarsministern berörde bl.a. folkförsvarstanken.
            Jag tycker att det är viktigt att vi ägnar några ord åt den, eftersom
            det dessvärre är en av de få punkter som vi är överens om vid
            detta tillfälle.
          </note>
          <note>
            Men jag vill gärna säga, att med det sätt som försvarsministern
            tar hand om folkförsvarstanken på är det tur att han har moderater
            bakom ryggen, som försöker t.ex. bredda hemvärnets möjligheter.
            Det är under försvarsministerns tid, under den allra sista tiden
            då propositionen har varit under diskussion, som fullmakter har
            lämnats in från hemvärnsmän därför att medlemskåren i hemvärnet
            minskar, i stället för att öka i enlighet med propositionens intentioner.
          </note>
          <note>
            Vi skall nog sjutton hjälpas åt om folkförsvarstanken, men sluta
            att raljera!
          </note>
          <note>
            Jag kopplar då omedelbart över till frågan om vilka som är ute
            i kylan. Om man har stött sin panna blodig, som jag sade, vid
            57 sammanträden utan att ha uppnått någonting är det klart att
            man känner sig vara litet vid sidan om. Men vi åstundar inte att
            ha vare sig ett finger eller en hand med i den här propositionen.
          </note>
          <note>
            Den är alltför präglad av den socialdemokratiska politiken och
            självtillräckligheten för att vi skulle vilja ha med den att göra.
          </note>
          <note>
            Det sades av försvarsministern att han har stabila majoriteter,
            att han t.o.m. hade hört invändningar huruvida det var si eller
            så och att han t.o.m. var upprörd. Det gläder mig att höra att
            försvarsministern var upprörd. Om det är på det sättet att de
            stabila majoriteterna för ett beslut här i dag uppnås därför att
            67, om jag minns rätt, socialdemokrater som har skrivit motioner
            inte tillåts rösta så att de går igenom här i kammaren, är det
            inte mycket beställt med socialdemokratisk politik.
          </note>
          <note>
            Anf. 47 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag vill säga att jag är glad att äntligen få en
            debatt med försvarsutskottets ordförande, även om det bara blir
            tolv minuter sammanlagt.
          </note>
          <note>
            Jag har redovisat principerna för regeringens försvarspolitik,
            stödda av Socialdemokraterna och Centerpartiet. Men det är många
            som i dag ställer sig frågan vad Moderaternas försvarspolitik
            egentligen går ut på, förutom att ni alltid i alla lägen kräver
            mer pengar till försvaret. Hur hög försvarsbudgeten än hade varit
            hade ni krävt 10 miljarder mer.
          </note>
          <note>
            Jag har några frågor till Arne Andersson som jag hoppas att han
            vill svara på.
          </note>
          <note>
            För det första motarbetar ni moderater ett starkare civilt försvar
            och de civila beredskapsstyrkorna. Det var det här som Arne Andersson
            själv kallade
          </note>
          <note>
            "trams". Vad blir det då kvar av det vidgade säkerhetsbegreppet,
            Arne Andersson?
          </note>
          <note>
            För det andra säger ni moderater nej, litet överraskande, till
            att göra de internationella uppgifterna till en ny huvuduppgift
            för försvaret. Då frågar jag: Förstärker vi inte vår nationella
            trygghet genom att arbeta för fred i Bosnien eller genom att stötta
            de nyblivna demokratierna runt Östersjön?
          </note>
          <note>
            För det tredje vill ni moderater uteslutande satsa på materiel.
            Men vad händer då med människorna, med folkförsvarstanken?
          </note>
          <note>
            För det fjärde vill ni moderater inte redovisa vilka förband
            ni vill ha kvar eller vilka ni vill lägga ned.
          </note>
          <note>
            Varför vill ni inte vara med och ta ansvar för utformningen av
            det svenska försvaret? Vad vill ni moderater egentligen i försvarspolitiken?
          </note>
          <note type="speaker">
            Anf. 48 ARNE ANDERSSON (m) replik:
          </note>
          <note>
            Herr talman! Nu måste det gå fort, därför att jag fick många
            frågor som jag gärna vill svara på.
          </note>
          <note>
            Jag kan upplysa åhörarna och kammaren om att jag en dag efter
            det att Sune Olofson i Svenska Dagbladet hade kungjort hur den
            föreliggande propositionen skulle se ut fick ett telefonsamtal
            från försvarsministern, som sade: Skulle ni ändå inte komma över
            och prata om detta? Var det inte litet sent? Jag talade med min
            gruppledare, och vi var överens om att det var sent. Dessutom
            ville vi tala om den ekonomiska ramen.
          </note>
          <note>
            Civila beredskapsstyrkor - det är jättebra, men då skall vi ha
            pengar för dem, och inte hämta dem på det reguljära försvarets
            bekostnad. Då blir det dumt.
          </note>
          <note>
            Vi har en lång tradition i den internationella verksamheten,
            längre än de flesta länder i världen. Men att göra internationell
            verksamhet till en huvuduppgift vänder vi oss emot. Den kan på
            sin höjd vara jämställd med det svenska försvarets förmåga. Vi
            anser, precis som tidigare, att vi skall ha ett så gott svenskt
            försvar att vi ur de reguljära styrkorna kan ta ut god trupp för
            att delta i internationell verksamhet. Det är balansen vi talar
            om, och då är vi mera svenskar än internationella avseende uppbyggnad
            av försvaret.
          </note>
          <note>
            Bygg inte upp meningsskiljaktigheter oss emellan!
          </note>
          <note>
            Det är så rasande litet som förenar just nu att vi skall vara
            aktsamma om de här sakerna, försvarsministern.
          </note>
          <note>
            Anf. 49 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Såvitt jag förstod fick jag inte svar på en enda
            fråga. Dessutom ville Arne Andersson att jag skulle svara för
            Svenska Dagbladets skriverier.
          </note>
          <note>
            Detta måste dock Arne Andersson överlåta till någon annan.
          </note>
          <note>
            Mina frågor var: Vad vill Moderaterna i sakfrågorna? Kan ni annat
            än att säga mer av det gamla och nej till det nya? Egentligen
            är det upp till er att avgöra om ni vill fortsätta den ökenvandring
            ni befinner er på när det gäller försvarsfrågan.
          </note>
          <note>
            Sedan sade Arne Andersson i sitt inlägg, och det framgår också
            av partimotionen, att det här försvarsbeslutet skulle vara ett
            nedrustningsbeslut. Nej, det är faktiskt inte vare sig nedrustning
            eller avrustning. Jag tror att Moderaterna borde vara mer varsamma
            med orden. Vår 10-procentiga besparing är mycket måttfull internationellt
            sett. Jag undrar vilka ord ni moderater använder när ni träffar
            partivännerna från regeringarna i Bonn och London, som diskuterar
            nedskärningar på 15 %, 20 % och 25 %. Om 10 % är nedrustning och
            avrustning i Sverige, vad är då procentsatserna i deras länder?
          </note>
          <note>
            Jag vill återigen säga till Arne Andersson och till kammaren
            att vi satsar - dvs. Socialdemokraterna och
          </note>
          <note>
            Centern, och jag utgår även från stöd av Folkpartiet på den punkten
            - 220 miljarder på försvaret under försvarsbeslutsperioden. Det
            är inga småsummor. Vi måste väl få någonting för de pengarna.
            Det militära försvaret får nästa år 38 miljarder i budgeten, och
            vi kommer också nästa år att köpa materiel för 17-18
          </note>
          <note>
            miljarder kronor. Är det en nedrustning?
          </note>
          <note>
            Jag umgås gärna med Arne Andersson. Jag har flera gånger beklagat
            att vi inte har fått samtal med
          </note>
          <note>
            Moderata samlingspartiet. Ni har många duktiga försvarspolitiker
            och många duktiga säkerhetspolitiker -
          </note>
          <note>
            inte minst Carl Bildt - som hade kunnat tillföra samtalen något.
            Men ni vill inte ställa upp - av partipolitiska skäl. Ångrar inte
            Arne Andersson i dag att ni slog igen de dörrarna?
          </note>
          <note type="speaker">
            Anf. 50 TREDJE VICE TALMANNEN (s):
          </note>
          <note>
            I enlighet med kammarens debattregler är detta replikskifte därmed
            avslutat.
          </note>
          <note type="speaker">
            Anf. 51 ANNIKA NORDGREN (mp) replik:
          </note>
          <note>
            Herr talman! Jag vet att försvarsministern värnar om totalförsvarstanken.
            Låt mig därför ställa en konkret fråga till försvarsministern.
          </note>
          <note>
            Det finns ju tankar på att samordna utbildningen för militär
            och civil personal inför internationella insatser. När det gäller
            totalförsvarsplikten här i Sverige har ÖB kraftfullt avvisat samlokaliserad
            utbildning för civila och militära totalförsvarspliktiga. Det
            här har jag skrivit en motion om, eftersom jag anser att det ligger
            ett stort värde i samlokaliserad utbildning - just för att värna
            om totalförsvarstanken och öka samhörigheten mellan de här två
            grenarna som vi bör försöka få ihop så mycket som möjligt. Det
            är dessutom effektivt med tanke på både ekonomi och resurshushållning.
          </note>
          <note>
            Därför undrar jag: Hur ser försvarsministern på det här med samlokaliserad
            utbildning vad avser civilt och militärt?
          </note>
          <note>
            Anf. 52 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag tycker att Annika Nordgren säger mycket klokt
            och sympatiskt i många sammanhang.
          </note>
          <note>
            Jag tycker också om Miljöpartiets engagemang för det vidgade
            säkerhetsbegreppet och de civila hoten och riskerna. Jag uppskattar
            det.
          </note>
          <note>
            Men man får inte glömma bort eller förringa risken för framtida
            militära hot och konflikter. Det går inte, Annika Nordgren, att
            ta freden för given. Det går inte att försvara Sverige med miljövärnsregementen.
          </note>
          <note>
            Det krävs ett modernt militärt försvar. Där är det avgrunder
            mellan våra partiers uppfattning av det framtida försvaret.
          </note>
          <note>
            Under försvarsbeslutsperioden vill Miljöpartiet minska försvarsramen
            med svindlande 35 miljarder kronor utöver regeringens förslag.
            Det är när ni kommer med sådana förslag som jag tycker, och har
            sagt tidigare, att det är litet svårt att ta Miljöpartiets försvarspolitik
            på riktigt allvar.
          </note>
          <note>
            Sverige behöver såväl en bättre beredskap att möta den nya tidens
            hot och risker som ett betryggande militärt försvar inför en osäker
            framtid. Om Miljöpartiet skulle nyktra till på den punkten så
            att vi kunde vara överens om denna utgångspunkt skulle det vara
            lättare att föra samtal med Annika Nordgren i andra försvarsfrågor.
            I dag har jag litet svårt att göra det, beroende på att det finns
            så avgrundsdjupa skillnader mellan oss.
          </note>
          <note type="speaker">
            Anf. 53 ANNIKA NORDGREN (mp) replik:
          </note>
          <note>
            Herr talman! Nu är helt plötsligt våra besparingsförslag svindlande.
            Förut var de minsann för små. Det finns skillnader i synsätt på
            Miljöpartiets försvarspolitik här. Det tycker jag är trevligt,
            för det är skillnader man skall diskutera. Det är oftast det som
            leder fram till konstruktiva ställningstaganden och förslag.
          </note>
          <note>
            Nej, vi tar inte freden för given, herr försvarsminister. Det
            är precis det vi inte gör. Vi vill snarare investera i att motverka
            att hotet kommer - investera för fred. Det innebär inte investeringar
            av den typ som försvarsministern var så stolt över nyss. Vi skall
            köpa materiel för 17-18 miljarder kronor nästa år, vi skall satsa
            220 miljarder i det här försvarsbeslutet och vi sparar mindre
            än de flesta andra länder, sade försvarsministern. Det tycker
            inte jag är något att vara stolt över.
          </note>
          <note>
            Vi kanske nu kan lämna den här pseudodebatten och koncentrera
            oss på de av våra politiska förslag som inte har vunnit gehör.
            Vi kanske skall diskutera det försvarsbeslut vi skall fatta här
            i kammaren i dag.
          </note>
          <note>
            Att säga att något är konstigt i andra partiers försvarspolitik
            gör inte precis den egna politiken bättre.
          </note>
          <note>
            Jag önskar att försvarsministern kunde svara på min konkreta
            fråga om samlokaliserad utbildning.
          </note>
          <note>
            Anf. 54 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag vet, Annika Nordgren, att både
          </note>
          <note>
            Försvarsberedningen och dess ordförande Lars Rekke har lyssnat
            mycket noga på era synpunkter. Jag vet också att både Britt Bohlin
            och Anders Svärd lyssnat och tittat mycket på Miljöpartiets förslag
            i olika sammanhang. Det är alltså inte så att man är ointresserad
            av era förslag, men förslagen har varit sådana att det inte har
            gått att följa dem.
          </note>
          <note>
            Ta t.ex. materielområdet. Jag har sagt det tidigare:
          </note>
          <note>
            Vi kan inte låta svenska pojkar och flickor i en krigssituation
            sitta på stranden, i Stockholms skärgård eller runt Sveriges kuster,
            och bara titta ut i vattnet.
          </note>
          <note>
            De måste ha ytstridsfartyg, ubåtar och moderna vapen för att
            kunna försvara vårt territorium. Jag har inte lyckats få fotfäste
            för detta budskap hos Miljöpartiet.
          </note>
          <note>
            Som svar på frågan framgår det mycket tydligt av propositionen
            att vi skall samordna resurserna mellan det militära och det civila
            försvaret. Det är också det nya i försvarsbeslutet: Vi skall ha
            ett samutnyttjande.
          </note>
          <note>
            Det är bra för skattebetalarna, men det är också bra både för
            det civila och för det militära försvaret.
          </note>
          <note>
            Mycket av Annika Nordgrens tankegångar kan vi säkert väva in
            i ett sådant sammanhang.
          </note>
          <note type="speaker">
            Anf. 55 LENNART ROHDIN (fp) replik:
          </note>
          <note>
            Herr talman! Sverige är och skall förbli en demokrati - där kan
            jag instämma till fullo med försvarsministern. Sedan är vi säkert
            också överens om att demokratin i sig aldrig är en garant för
            att det inte ändå fattas tokiga beslut ibland.
          </note>
          <note>
            Försvarsministern sade att Folkpartiet står bakom den ekonomiska
            ramen. Ja, det gör vi. Föreliggande underlag medger inte något
            annat. Vi skulle, det har vi sagt flera gånger tidigare, gärna
            spara ännu mer. I
          </note>
          <note>
            dag saknas dock underlag för ett sådant ställningstagande.
          </note>
          <note>
            Försvaret skall inte kosta en skattekrona mer än vad som behövs
            i dag. Men om det behövs skall det också kunna växa så starkt
            och så snabbt som då behövs.
          </note>
          <note>
            Då måste jag fråga försvarsministern: Varför skall man med hänvisning
            till sekelgamla dogmer ha kanske dubbelt så många värnpliktiga
            i krigsorganisationen, om de inom samma ekonomiska ram är sämre
            utrustade och utbildade än de kunde ha varit? Om det blir allvar
            och de skickas ut på det moderna slagfältet blir den mänskliga
            kostnaden mycket större än den ändå tvingas bli. Vore inte det
            ett alldeles för högt pris för folkförsvarstanken? Den skall ju
            bära också om det blir allvar.
          </note>
          <note>
            Anf. 56 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag har inget emot Lennart Rohdin och Folkpartiet.
            I början av min försvarsministerperiod hade jag många förtroendefulla
            samtal med Folkpartiet. Men Folkpartiet liberalerna väljer sin
            egen väg i försvarspolitiken. Detta är heller inte första gången,
            utan kammaren har säkert minne av det inbördeskrig som rådde mellan
            regeringskollegerna
          </note>
          <note>
            Anders Björck och Bengt Westerberg inför det senaste valet. Det
            starkaste intrycket man får när man tar del av Folkpartiets försvarspolitik
            är att Folkpartiet inte kan ena sig om en gemensam försvarspolitik
            med någon annan, och en förutsättning för att få framgång i det
            politiska arbetet är ju att man kan kompromissa, ge och ta.
          </note>
          <note>
            Nu har Folkpartiet det gemensamt med de förenade högerpartierna
            Moderaterna och Kristdemokraterna att man vill satsa på materiel
            men inte på människor. Folkpartiet sätter tekniken i centrum på
            ett sätt som pekar rakt mot en yrkesarmé, och då tycker jag att
            man skall säga det rakt ut och inte göra en massa omskrivningar.
          </note>
          <note>
            Folkpartiet vill inte satsa lika mycket pengar på försvaret som
            Moderaterna, och det tycker jag är ett riktigt val. Man förespråkar
            tio armébrigader - eller är det åtta? - att jämföra med Moderaternas
            14. Vilken gemensam försvarspolitik blir det av detta?
          </note>
          <note>
            Jag vill gärna upprepa det jag sade i mitt inledningsanförande,
            att jag noterar med tillfredsställelse att Folkpartiet sluter
            upp bakom Socialdemokraternas och Centerns förslag till försvarsram.
            Men att Folkpartiet gör det innebär ju ingen anslutning till de
            båda folkrörelsepartiernas säkerhets- och försvarspolitiska grundsyn,
            eftersom Folkpartiet alltför mycket satsar på vapen och teknik.
            Jag beklagar det, för en gång i tiden var faktiskt folkförsvarstanken
            mycket levande hos liberalerna, hos de frisinnade och sedan hos
            Folkpartiet.
          </note>
          <note type="speaker">
            Anf. 57 LENNART ROHDIN (fp) replik:
          </note>
          <note>
            Herr talman! Tanken på allmän värnplikt föddes i det liberala
            politiska lägret, och det finns ingenting som talar för att det
            skulle vara bättre med en yrkesarmé än med allmän värnplikt. Men
            pliktlagen säger att man skall ta ut dem som behövs för krigsorganisationen,
            varken fler eller färre. Det står vi fast vid.
          </note>
          <note>
            Försvarsministern säger att Folkpartiet satsar mer på materiel
            och mindre på människor. Om man gör tvärtom skickar man ut för
            många soldater, otillräckligt utbildade, otillräckligt utrustade,
            otillräckligt skyddade i det moderna kriget. Det är möjligt att
            det är att slå vakt om folkförsvarstanken, men det blir ett fruktansvärt
            blodigt pris. Att satsa på att ge bästa möjliga utrustning och
            utbildning till de soldater som ändå måste försvara vårt land
            om det blir allvar, det är också omtanke om just de människor
            som vi med värnplikten tvingar att göra detta åt oss.
          </note>
          <note>
            Försvarsministern sade också att Folkpartiet väljer sina egna
            vägar, men politik är också att kompromissa, byta argument och
            liknande. Ja, vi hade inte haft något emot om dörrarna hade varit
            vidöppna under hela den här försvarsbeslutsprocessen. Men vi ser
            ju, med erfarenhet från energiförhandlingar och liknande, att
            Centerpartiet ställer sina krav, och har man en uppgörelse får
            man ju följa den. Vi blir då tvungna att gå vår egen väg.
          </note>
          <note>
            Efter att ha hört Britt Bohlin tidigare i debatten väntar jag
            nu på sedvanligt sätt på de retoriska frågor som kommer när jag
            inte längre har replikrätt.
          </note>
          <note>
            Anf. 58 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag skall inte komma med några frågor. Jag tycker
            inte att Lennart Rohdin behöver bli sur eller ledsen nu. Så här
            nära jul och allt! Jag startade ju överläggningar med Folkpartiet.
            Innan jag hade samtal med Centern var det Folkpartiet som gällde.
            Men eftersom jag menar att ett svenskt försvar är både materiel
            och människor kunde inte samtalen fortsätta.
          </note>
          <note>
            Dessutom ville ni spara mycket mer på försvaret än vad jag ville
            göra.
          </note>
          <note>
            Jag är tacksam för erkännandet att inget säger att det blir bättre
            med en yrkesarmé än en värnpliktsarmé. Om Lennart Rohdin menar
            allvar med det uttalandet har vi faktiskt en bra grund att bygga
            vidare på för fortsatta samtal. Jag tror inte att Centerpartiet
            har någonting emot att få in Folkpartiet i samtalskretsen.
          </note>
          <note>
            Vi har ju några timmar på oss till voteringen, så om
          </note>
          <note>
            Lennart Rohdin vill fullfölja sitt resonemang och är beredd att
            använda eftermiddagen kan ni kanske komma överens på de här punkterna
            och stödja det som Lennart Rohdin just sade.
          </note>
          <note>
            Det är faktiskt inte så att vi svälter ut materielsidan, och
            det vet Lennart Rohdin mycket väl. Vi köper och moderniserar just
            nu materiel som aldrig förr.
          </note>
          <note>
            Nästan hälften av den stora försvarsbudgeten går faktiskt till
            materielinköp. Jag fick lära mig på FMV
          </note>
          <note>
            förra veckan att vi nästa år kommer att köpa materiel för uppemot
            18-19 miljarder. Vi har beställt fyra nya ytstridsfartyg i miljardklassen,
            vi bygger vårt eget flygplan, vi har sjösatt tre nya, kanske de
            mest moderna ubåtarna i världen, vi får nya stridsvagnar, och
            mycket mer. Inte tar vi risker med Sveriges soldater, när vi har
            den mest moderna materiel som vi någonsin har haft i Sverige!
          </note>
          <note type="speaker">
            Anf. 59 HENRIK LANDERHOLM (m):
          </note>
          <note>
            Herr talman! Dagens fråga, försvaret av Sverige, handlar inte
            om krig utan om kärlek. Ibland målas det upp att vi som är anhängare
            av ett starkt militärt försvar skulle tycka mer om vapen än om
            människor.
          </note>
          <note>
            Här i dag har vi anklagats för militarism och manligt tänkande.
            Verkligheten är naturligtvis en annan. Försvaret handlar om kärleken
            till medmänniskorna och om omtanke, så att medborgarna skall kunna
            känna trygghet. Att de mest akuta militära hoten är borta förändrar
            inte det. Vi här har ändå ett ansvar att forma ett försvar mot
            de hot som kanske inte kan skönjas en bit in i framtiden.
          </note>
          <note>
            Försvaret är en djup humanitär verksamhet. Det vi försvarar är
            mänskliga värden, värden som är gemensamma för de flesta av oss:
            äganderätt och marknadsekonomi, yttrandefrihet och demokrati.
            Därför skall ingen av oss någonsin be om ursäkt för våra försvarsansträngningar.
            De har ett högt moraliskt värde, eftersom de försvarar höga moraliska
            värden.
          </note>
          <note>
            Försvaret av Sverige måste också ske med hög moral och stor humanitet.
            Folkrättsbrott, brutalitet och barbari har ingen plats hos oss,
            och aldrig någonsin skall mer våld än vad nöden kräver användas
            för att hindra en angripare och skydda vårt land och folk.
          </note>
          <note>
            I flera avseenden innehåller dagens utskottsbetänkande emellertid
            moraliska betänkligheter. Det gäller bl.a. frågan om försvarets
            totala styrka och förnyelse, men det gäller också frågan om det
            är försvarbart att ta den risk som regeringens förslag om en mindre
            säkerhetsmarginal och därmed större risktagning faktiskt innebär.
            Det gäller också om vi tror på försvarets inneboende förmåga till
            anpassning, dvs. upprustning om mörka moln börjar torna upp sig
            vid horisonten. Är anpassningsfilosofin ett trumfkort, eller är
            det försvarsministerns svagaste kort som utskottet än en gång
            har synat? Den moraliska aspekten på frågan om anpassning och
            återtagning är naturlig att föra fram. Kan medborgarna lita på
            att politiker och militärer klarar av det här? Tror vi på det,
            eller är det att slå blå dunster i folk att hänvisa till att det
            ordnar sig sedan?
          </note>
          <note>
            Moral handlar också två andra delfrågor i dagens beslut om. Det
            gäller frågan om ett ensidigt svenskt minförbud och frågan om
            pliktsystemets utnyttjande till s.k. civila beredskapsstyrkor.
            Låt mig först säga några ord om civilplikten och värnplikten.
          </note>
          <note>
            Pliktsystemet är grunden för försvarets personalförsörjning.
            Därom är vi ense. Det gäller särskilt armén och kustartilleriet.
            Pliktsystemet garanterar en viss folklig förankring, eftersom
            många deltar i försvarsansträngningarna. Men det är också, så
            länge som det svenska försvaret är så stort i förhållande till
            vår lilla folkmängd, helt nödvändigt för att vi skall kunna få
            så många och så duktiga soldater och civilpliktiga som möjligt.
            Att vi inte har ett yrkesförsvar i
          </note>
          <note>
            Sverige är enligt min mening i första hand inte ett ideologiskt
            val utan ett sakligt. Hur skulle det annars gå till att rekrytera
            ett försvar med våra förutsättningar?
          </note>
          <note>
            Pliktsystemet har gamla anor. Redan i forntidens
          </note>
          <note>
            Sverige gick bönderna man ur huse för att försvara sin hembygd,
            men just sin hembygd och inget annat.
          </note>
          <note>
            Under Sveriges stormaktstid utskrevs soldater däremot med tvång,
            även för utrikes krigstjänst. Men under Sveriges senaste fredliga
            århundrade utan värnplikt, dvs. fram till år 1901, var yrkesrekryteringarna
            legio.
          </note>
          <note>
            Vad skiljer då årets pliktbeslut, som nu ligger på riksdagens
            bord, från tidigare års? Jo, och det är allvarligt, vi är inte
            längre överens partierna emellan om vad plikten skall nyttjas
            till. Den tuffa, men ytterligt noggranna, genomgång av pliktsystemet
            som gjordes av alla partier tillsammans i Pliktutredningen 1990-
          </note>
          <note>
            1991, resulterade i ett gediget stycke lagstiftning, lagen om
            totalförsvarsplikt, som antogs av denna kammare för nästan exakt
            två år sedan.
          </note>
          <note>
            Nu bryts det gemensamma ansvarstagandet för pliktsystemets utformning
            genom förslaget att grundutbilda unga män till s.k. civila beredskapsstyrkor.
            Detta förslag var dåligt underbyggt hösten 1995
          </note>
          <note>
            när det först lades fram, och det är inte bättre i dag.
          </note>
          <note>
            Då handlade det om att unga män skulle kommenderas till korttidsutbildning
            för att med granruska i hand stå beredda vid t.ex. skogsbränder.
            Nu har syftet plötsligt förändrats. Det handlar inte längre om
            att möta i första hand förra årets slagnummer, svåra nationella
            påfrestningar i fred, utan om att stötta kommunernas åtaganden
            inom t.ex. barn- och äldreomsorg.
          </note>
          <note>
            Ingen i denna kammare kan väl säga att detta inte är behjärtansvärda
            uppgifter. Men om vi inte vet vilka behov som föreligger eller
            vilka utbildningsbehov som bör lösas och inte har vägt detta mot
            andra behov i totalförsvaret och andra sätt att lösa den rekrytering
            som riksdagen fattade beslut om förra hösten, då måste vi ställa
            oss frågan om dyrbar grundutbildning av unga män i sina bästa
            år är rimlig i det här hänseendet. Den här frihetsinskränkningen
            är enligt min uppfattning omoralisk, och de partier som står bakom
            den får ensamma motivera missbruket av pliktsystemet.
          </note>
          <note>
            Vi anvisar som jag sade i december 1995 gemensamt till försvarsutskottet
            i första hand andra lösningar än dyrbar grundutbildning som sätt
            att lösa dessa behov. Krigsplacering av redan yrkesverksamma genom
            allmän tjänsteplikt eller krigsplacering genom avtalsskrivning
            med frivilligorganisationerna tyckte försvarsutskottet då var
            rimliga lösningar.
          </note>
          <note>
            Jag tycker - det är hårda ord, men jag yttrar dem ändå - att
            regeringens och utskottsmajoritetens förslag till beslut är ett
            hån mot de unga människor som på lösa boliner tvingas till denna
            tjänstgöring, men också ett hån mot de mycket tydliga synpunkter
            som riksdagen gjorde till sina genom sitt kraftiga ifrågasättande
            av rekryteringen till dessa beredskapsstyrkor förra året.
          </note>
          <note>
            Regeringen lyder enligt min uppfattning inte riksdagen, och det
            är mycket allvarligt, men än värre är att utskottsmajoriteten
            väljer att gå emot gjorda uppgörelser och pressar igenom så dåligt
            underbyggda förslag som just detta.
          </note>
          <note>
            Regeringen har sökt strid före samverkan i pliktfrågan. Det är
            allvarligt, och det är ett frångående av de principer om konsensus
            som varit gällande sedan den allmänna värnpliktens införande för
            snart 100 år sedan. Tyvärr riskerar det att motverka försvarsministerns
            egna ambitioner att stärka pliktsystemet. Genom diskutabelt utnyttjande
            av pliktsystemet, som alla partier inte står bakom, urholkas ju
            den folkliga motivationen och stödet för pliktsystemet. Det tycker
            inte jag är bra.
          </note>
          <note>
            Anpassningsfrågorna är också i ordets djupaste bemärkelse moraliska
            frågor, eftersom de handlar just om svenska folkets förtroende
            för politikernas förmåga att fatta rätt beslut i rätt tid och
            för statsapparatens i övrigt förmåga, inklusive försvaret, att
            öka och förändra sin förmåga när det behövs. I likhet med förra
            året ställer sig utskottet skeptiskt till det underlag som presenterats
            av regeringen. Grundprincipen är oantastlig. Den fattade vi beslut
            om redan i försvarsbeslutet 1992, och vi moderater var anhängare
            till detta i vår partimotion hösten 1995. Jag förstår inte varför
            försvarsministern har valt att något förleda kammaren i denna
            fråga vad gäller Moderaternas inställning.
          </note>
          <note>
            Däremot - och det är ett ansvar inte bara för moderater utan
            för alla - gäller det att ställa sig frågan om hur detta skall
            gå till i praktiken. Vackra ord är en sak, men verklighet och
            handling är en annan.
          </note>
          <note>
            Regeringen har inte presenterat annat än lösryckta förslag om
            en litet större krigsorganisation, 300 officerare extra, litet
            gammal materiel i mobiliseringsberedskap och satsning på forskning
            och teknisk utveckling; allt till en sammanlagd kostnad av
          </note>
          <note>
            550 miljoner om året. Det är mycket pengar, men man måste fråga
            sig vilken effekt de får. Regeringen har inte trovärdigt lyckats
            beskriva hur det hela skall gå till. Det gäller särskilt frågorna
            om hur nya förband skall kunna förses med kvalificerade vapensystem.
          </note>
          <note>
            Regeringen har heller inte redovisat vad man anser att försvaret
            skall anpassa sig till.
          </note>
          <note>
            Jag tror, och där har vi övertygats under utskottsbehandlingen,
            att det är rimligt att inte sätta upp exakta mål för vad vi skall
            klara av om tio år. Vi måste ha en rullande planering och ett
            rörligt mål, därför att världen och hotbilden utvecklas. Men för
            att över huvud taget ha någon grundval för de beslut om åtgärder
            som nu kostar 550 miljoner måste vi ju ha en tanke och ett spektrum
            av möjligheter att arbeta mot och som planeringen inriktas mot.
            Det finns inte i dag.
          </note>
          <note>
            Det är viktigt att noggrant penetrera hela anpassningsproblematiken.
            Det behövs utbildningsanordningar, övnings- och skjutfält, planer
            i pärmar och en mängd beredskapsavtal innan det här blir verklighet.
          </note>
          <note>
            I likhet med regeringens eget konstaterande att ett betydande
            utvecklingsarbete återstår, som väl får betraktas som ett av årets
            tydligaste understatement, kritiserar utskottet återigen enhälligt
            regeringen för den bristande förmågan att ta fram ett beslutsunderlag.
            Nu förutsätter utskottet att regeringen återkommer när jobbet
            är klart, och det hoppas jag blir snart.
          </note>
          <note>
            Problemet med den kortsiktiga återtagningen är att den lätt kan
            få en snöbollseffekt om riksdagen fattar felaktiga beslut. Därför
            är de beslut om årlig redovisning av beredskapsplaner, både för
            kortsiktig återtagning och för långsiktig tillväxt och anpassning,
            som försvarsutskottet nu föreslår kammaren viktiga beslut.
          </note>
          <note>
            Även minfrågan har flera moraliska dimensioner.
          </note>
          <note>
            Den gängse frågan handlar om ifall svenskt ensidigt förbud är
            moraliskt riktigt, eftersom det skulle kunna hjälpa till på vägen
            mot en värld fri från truppminor.
          </note>
          <note>
            Det är denna argumentation som Anders Svärd har framfört. Om
            det verkligen har någon betydelse vet ingen. Inte ens dess upphovsman,
            försvarsministern själv, har velat kommentera förbudets betydelse
            för möjligheterna att nå målet, ett internationellt totalförbud.
            Jag vill inte här i kammaren utesluta ett ensidigt svenskt minförbud
            och att det skulle kunna vara till nytta. Men det borde vara uteslutet
            att fatta ett beslut på så svaga grunder som dem som regeringen
            har presenterat. Minfrågan borde ha utretts före beslutet i stället
            för efter, och varje anhängare av förbudet borde ge sin syn på
            hur den förlorade försvarsförmågan skall ersättas och hur denna
            ersättning skall bekostas.
          </note>
          <note>
            De bortglömda humanitära frågorna i samband med minorna är de
            om det lidande och den död som svenska soldater i större utsträckning
            kommer att drabbas av om de blir angripna. Om de skall göra minornas
            jobb, vem riskerar livet då? Civilbefolkningen, kanske främst
            i Norrland, kommer att drabbas snabbare av krigshandlingarnas
            verkningar eftersom vi inte kommer att hinna skicka förstärkningar
            på samma sätt som i dag. Varför skall de drabbas av död och lidande,
            vilket ett minförbud kan komma att innebära, om det sannolikt
            är verkningslöst för uppnående av det övergripande målet?
          </note>
          <note>
            Herr talman! Vi moderater har många reservationer till detta
            betänkande, närmare bestämt 14 egna och 14 tillsammans med andra
            partier. Tillsammans med 5 särskilda yttranden ger det åtminstone
            mig, som har både läst och skrivit, en helhetsbild av vår politik.
          </note>
          <note>
            Vi står bakom varje reservation i exakt samma utsträckning, men
            av tidsskäl väljer jag att yrka bifall till endast reservation
            1 mom. 11 och mom. 46. I
          </note>
          <note>
            övrigt instämmer jag i de yrkanden om bifall till de reservationer
            som lämnats av oss moderater i utskottet som Lennart Rohdin och
            Åke Carnerö redan har gjort.
          </note>
          <note type="speaker">
            Anf. 60 JAN JENNEHAG (v) replik:
          </note>
          <note>
            Herr talman! Henrik Landerholm tog upp pliktsystemet. För mig
            är det ett ideologiskt grundat sätt att hantera ett personalbehov.
            Det är inte fråga om vad som är praktiskt rent allmänt eller ekonomiskt
            fördelaktigt. Det handlar ytterst om det kollektiva ansvaret för
            dödandet. Jag menar att varje annat system riskerar att urholka
            detta kollektiva ansvar och minska möjligheterna att utkräva det.
          </note>
          <note>
            Däremot finns det naturligtvis gränser för vilka uppgifter som
            samhället med folklig acceptans kan kräva skall utföras. Pliktsystemet
            kan inte användas för vilka triviala uppgifter som helst. Samhällets
            utövande av våld i en allvarlig situation när vi själva blir utsatta
            för våld är ingen trivial uppgift, och jag tror att det är ytterst
            viktigt att vi behåller det system vi har för den saken, just
            av ideologiska skäl.
          </note>
          <note>
            Minförbudet har vi olika åsikter om. Det finns enligt min mening
            ingen anledning att tro att vår förmåga att genomdriva det internationella
            förbudet skulle minska av att vi själva genomför ett ensidigt
            beslut.
          </note>
          <note>
            När det dessutom sker i en säkerhetspolitiskt gynnsam situation
            har vi allt att vinna på att det genomförs just nu.
          </note>
          <note type="speaker">
            Anf. 61 HENRIK LANDERHOLM (m) replik:
          </note>
          <note>
            Herr talman! Jag kan hålla med Jan Jennehag om att om ett ensidigt
            svenskt minförbud efter noggrann utredning skall genomföras är
            den tidpunkt som regeringen har valt ovanligt välvald.
          </note>
          <note>
            Däremot är kärnfrågan den som Jan Jennehag ställer men omvänt.
            Frågan är inte om detta hindrar oss från att ytterligare trycka
            på i de internationella förhandlingarna om ett internationellt
            minförbud, utan frågan är om det ökar våra möjligheter - det har
            regeringen inte lyckats bevisa - och i så fall i vilken utsträckning.
          </note>
          <note>
            När det gäller frågan om pliktsystemets utnyttjande konstaterar
            jag att vi från delvis olika utgångspunkter har liknande inställning.
            För mig är det däremot väldigt svårt, för att inte säga omöjligt,
            att acceptera det förslag som nu ligger på riksdagens bord och
            som innebär en försöksverksamhet där 750 man skall utbildas till
            något som kommunerna inte har bett om utan som har pressats fram
            genom en process där man verkligen har fått värka fram befattningar.
            Dessutom får de betalt för att genomföra förslaget. Det finns
            ingen krigsorganisation, det finns inget definierat behov och
            något sådant eventuellt behov har inte vägts mot andra behov.
            Det är anledningen till att vi är motståndare till den här korttidsutbildningen
            av civila beredskapsstyrkor.
          </note>
          <note>
            Däremot är vi definitivt anhängare av längre utbildning när det
            gäller en del kvalificerade uppgifter i det civila försvaret -
            t.ex. befolkningsskydd och räddningstjänst. Även det civila försvaret
            behöver ung och kvalificerad personal som också enligt vår uppfattning
            kan tillgodoses endast genom pliktrekrytering.
          </note>
          <note type="speaker">
            Anf. 62 JAN JENNEHAG (v) replik:
          </note>
          <note>
            Herr talman! Jag kan inte se att den verksamhet som nu föreslås
            på något vis skulle vara otänkbar inom det nuvarande pliktsystemet.
            Förändringar måste naturligtvis börja någonstans, och själva syftet
            med systemet är att vi skall pröva hur det kan komma att fungera.
            Regeringens och utskottets förslag i det här stycket ligger alltså
            väl i linje med vad jag själv tycker.
          </note>
          <note>
            Ett minförbud som vi själva inte är beredda att ta de omedelbara
            konsekvenserna av minskar vår trovärdighet i det internationella
            arbetet. Det är min utgångspunkt. Därför välkomnar jag det här
            beslutet.
          </note>
          <note>
            Jag tror att det på ett mycket konstruktivt sätt stärker våra
            möjligheter att arbeta för ett internationellt förbud.
          </note>
          <note type="speaker">
            Anf. 63 HENRIK LANDERHOLM (m) replik:
          </note>
          <note>
            Herr talman! I minfrågan konstaterar jag att Jan
          </note>
          <note>
            Jennehag vänder sig mot sin tidigare uppfattning, att detta inte
            hindrar det svenska arbetet för ett internationellt minförbud,
            och det tror inte heller jag ett ögonblick. Däremot är jag långt
            ifrån övertygad om att det stärker de svenska möjligheterna att
            driva igenom ett sådant förbud.
          </note>
          <note>
            Min motvilja mot de civila beredskapsstyrkorna beror på att krigsorganisationen
            inte är definierad, på att det inte är klargjort att det skall
            syfta till krigsplacering, att förbandsomsättningen inte är klargjord
            och framför allt på att det som riksdagen fattade beslut om förra
            året - att man i första hand skulle söka andra lösningar för att
            fylla dessa behov, dvs. allmän tjänsteplikt och rekrytering genom
            frivilligorganisationerna - inte är ordentligt genomlyst. Vi har
            i utskottet varit beredda att dra tillbaka vårt eget förslag i
            partimotion och be regeringen återkomma när frågan om behov, volym
            osv. är utredd; kommunerna är inte färdiga med det förrän den
            1 juli nästa år. Men denna möjlighet att få ett ordentligt beslutsunderlag
            innan riksdagen tar ställning har förvägrats oss av utskottsmajoriteten,
            och det är jag den förste att beklaga.
          </note>
          <note type="speaker">
            Anf. 64 ANDERS SVÄRD (c) replik:
          </note>
          <note>
            Herr talman! Beträffande minförbudet är jag, liksom Jan Jennehag,
            helt övertygad om att ett sådant skulle ha stor betydelse. När
            Sverige nu vill driva frågan om ett internationellt förbud kan
            vi lyckas bättre i den avsikten när vi är beredda att i handling
            visa att vi också vill gå före. Jag tycker att det är en stark
            grund för det här att vi vill medverka till att man kan få stopp
            på något som innebär att ett stort antal människor årligen skadas
            i andra länder - jag är medveten om att det inte är i Sverige.
          </note>
          <note>
            Det är ju ändå inte fråga om ett anfallsvapen, så även om alla
            samtidigt skulle avskaffa de antipersonella minorna hamnar det
            land som till äventyrs skulle bli anfallet inte i någon ny situation.
            Jag är alldeles övertygad om det riktiga i det här.
          </note>
          <note>
            Vi är för närvarande inte utsatta för något hot -
          </note>
          <note>
            det är vi överens om i Försvarsberedningens arbete.
          </note>
          <note>
            Vi har god tid på oss att fundera över om vi behöver någon ersättning
            och vilken den i så fall skall vara.
          </note>
          <note>
            Det vore fel att nu skynda åstad och bestämma sig för en ersättning
            som med stor sannolikhet skulle kunna vara fel den dag vi eventuellt
            skulle behöva en ersättning för minorna.
          </note>
          <note type="speaker">
            Anf. 65 HENRIK LANDERHOLM (m):
          </note>
          <note>
            Herr talman! Problemet är ju att vi blottlägger försvaret av
            Norrland utan att anvisa ett alternativ.
          </note>
          <note>
            Som jag tidigare sade är omvärldsläget sådant att om vi verkligen
            bestämmer oss för att genomföra ett ensidigt svenskt förbud efter
            en noggrann utredning är den tidpunkt som regeringen har valt
            god. Däremot är underlaget inte gott. Jag måste ställa den humanitära
            frågan på sin spets. Menar Anders Svärd att det är av större humanitärt
            värde att svenska soldater som skall göra minornas jobb utsätts
            för ökade risker, trots att de svenska minorna inte på något sätt
            bidrar till civilbefolkningens lidande i tredje världen?
          </note>
          <note type="speaker">
            Anf. 66 ANDERS SVÄRD (c) replik:
          </note>
          <note>
            Herr talman! Henrik Landerholm säger att vi blottlägger försvaret
            av Norrland. Men vi är ju faktiskt överens om att det under ett
            antal år framöver inte föreligger något hot. Finns det inte något
            hot handlar det inte heller om något blottläggande.
          </note>
          <note>
            Hur hotbilden ser ut är noggrant utrett, och mot den bakgrunden
            menar jag att vi har tid att i lugn och ro arbeta med de eventuella
            ersättningsbehov som kan uppkomma i framtiden, men det viktiga
            nu är att vi sällar oss till de länder som redan har gått före
            och med det markerar allvaret i den här saken.
          </note>
          <note type="speaker">
            Anf. 67 HENRIK LANDERHOLM (m) replik:
          </note>
          <note>
            Herr talman! Jag ifrågasätter inte Anders Svärds ställningstagande
            utifrån hans personliga moraliska utgångspunkter. Däremot ifrågasätter
            jag hans värdering av försvaret av Norrland. Med samma argumentation
            skulle vi kunna ta bort även resterande delar av det militära
            försvaret i Norrland - det finns inte något hot nu. Problemet
            är att minorna i dag är en integrerad del av den försvarseffekt
            som vi behöver kunna utväxla i Norrland. Ett ensidigt förbud kommer
            på några års sikt att kraftigt sänka den operativa försvarseffekten.
            Då måste man i samband med diskussionen om ett ensidigt svenskt
            totalförbud ta upp de frågor som är relevanta, nämligen dem om
            ersättningsvapen, splitterbomber till JAS, långräckviddigt artilleri
            och större andel territorialförsvarsförband - låt vara att det
            finns en humanitär nackdel med dem; de innebär ju att svenska
            soldater utsätts för större risker än vad som skulle ha varit
            fallet om minorna hade varit där.
          </note>
          <note>
            Varför utreddes inte denna fråga - sakligt, noggrant och grundligt
            - innan förslaget om förbud lades fram i riksdagen? Denna fråga
            är ännu obesvarad.
          </note>
          <note>
            Anf. 68 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag lyssnar alltid med stort intresse på Henrik
            Landerholm, därför att han ibland kan kosta på sig att kritisera
            också det egna partiet.
          </note>
          <note>
            Moderaterna vill ha 20 miljarder kronor mer till försvaret under
            försvarsbeslutsperioden. Jag utgår från att detta är pengar som
            skall gå till det militära försvaret. Hur skall det betalas? Jo,
            Moderaterna säger i sin ekonomiska partimotion att de högre försvarsutgifterna
            skall betalas genom att man skall spara ytterligare på kommunerna.
          </note>
          <note>
            Men, Henrik Landerholm, 20 miljarder kronor är faktiskt 80 000
            jobb i vården och omsorgen. Jag drar slutsatsen att det är de
            lågavlönade, alltså främst kvinnor, undersköterskor, hemsamariter,
            vårdbiträden, som skall betala för Moderaternas extra miljarder
            till det militära försvaret. Då har jag frågan till Henrik
          </note>
          <note>
            Landerholm: Tycker verkligen Henrik Landerholm att det är en
            bra och rättvis idé?
          </note>
          <note type="speaker">
            Anf. 69 HENRIK LANDERHOLM (m) replik:
          </note>
          <note>
            Herr talman! Försvarsministern är mycket väl medveten om att
            staten har vissa grundläggande uppgifter. Till de allra mest grundläggande
            hör att värna medborgarnas väl och ve och deras trygghet mot inre
            och yttre hot. Det militära försvaret och det civila försvaret
            är därmed bland samhällets allra viktigaste och allra främsta
            uppgifter. Att ställa ytterligare satsningar på det militära försvaret
            - en något högre försäkringspremie med ett mindre risktagande,
            även om försvarsministern vänder sig emot den beskrivningen
          </note>
          <note>
            - mot utpekade besparingar i andra delar av den offentliga sektorn
            är ungefär lika begåvat som att säga att Socialdemokraterna satsar
            38 miljarder på Försvarsmakten nästa år, varav 17 miljarder i
            materielkostnader. Där har emellertid försvarsministern fel, det
            är inte nyanskaffning för 18-19 miljarder det handlar om, utan
            det beloppet innefattar även reservdelar, ammunition och annat
            smått och gott. Att koppla de 38 miljarderna direkt till de nedskärningar
            i a-kassan och andra sociala system som regeringen nu medför är
            inte den retorik som försvarsministern själv brukar använda på
            sina möten.
          </note>
          <note>
            Vi gör den här prioriteringen inom ramen för ett samlat, hållbart
            budgetalternativ, som också innehåller en mängd skattesänkningar,
            både för låginkomsttagare och för företag, som på ett helt annat
            sätt än den socialdemokratiska politiken skulle kunna få fart
            på Sverige. Försvarsministern måste se våra 19,7
          </note>
          <note>
            miljarder under femårsperioden i ett helhetsperspektiv. Jag anstränger
            mig att lyssna på försvarsministerns helhetsargument och ställer
            inte just de 38 miljarder som ni vill lägga på det militära försvaret
            nästa år mot någon annan specifik utgift, utan förutsätter att
            ni står för helheten i er politik på samma sätt som vi står för
            helheten i vår. Vi är övertygade om att den är bäst för Sverige.
          </note>
          <note>
            Anf. 70 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! På något sätt tycker jag faktiskt att den duktige
            försvarspolitikern Henrik Landerholm här gick ordentligt i fällan.
            Bakgrunden är Moderaternas egen säkerhetspolitiska rapport, där
            ni skriver att
          </note>
          <note>
            Sveriges säkerhetspolitiska situation inte sedan 20-
          </note>
          <note>
            talet har varit bättre än den är nu. I detta trygga säkerhetspolitiska
            läge, då vi inte har något militärt hot mot
          </note>
          <note>
            Sverige, vill ni alltså öka anslaget till försvaret med
          </note>
          <note>
            20 miljarder kronor. Då ställer jag den litet oförskämda frågan:
            Hur skall ni betala det? Enligt er egen partimotion skall ni betala
            det genom att dra ned på kommunerna. Då blir det lågavlönade kvinnor
            i sjukvården, omsorgen och kanske i grundskolan som får betala
            de extra 20 miljarderna till det militära försvaret, i ett läge
            där alla andra partier säger att vi inte behöver göra denna satsning.
          </note>
          <note>
            Det är en väldig skillnad, Henrik Landerholm. De
          </note>
          <note>
            38 miljarderna i budgeten, som socialdemokratin,
          </note>
          <note>
            Centerpartiet och Folkpartiet liberalerna står bakom är faktiskt
            totalfinansierade. De är finansierade redan.
          </note>
          <note>
            Men ni vill lägga på 20 miljarder kronor till, och då är jag
            nyfiken. Hur skall ni betala dem? Jo, vi skall dra ned på kommunerna.
            Budskapet i dag från denna kammare är att Moderaternas försvarspolitik
            förutsätter att det blir ytterligare kraftfulla neddragningar
            på kommunerna. Lågavlönade kvinnor, sjukvårdsbiträden, hemsamariter
            och undersköterskor, skall betala de extra miljarder till försvaret
            som i dag egentligen inte behövs, enligt Moderaternas egen säkerhetspolitiska
            strategi. Hur förklarar Henrik Landerholm det här? Det är nog
            en dålig idé trots allt.
          </note>
          <note type="speaker">
            Anf. 71 HENRIK LANDERHOLM (m) replik:
          </note>
          <note>
            Herr talman! Försvarsministern har även tidigare läst moderata
            säkerhetspolitiska rapporter som vissa potentater läser andra
            skrifter.
          </note>
          <note>
            Den beskrivning i den säkerhetspolitiska rapport som han refererar
            till, och som jag själv var huvudförfattare till, återger det
            säkerhetspolitiska läge som vi bedömde var vid handen hösten 1995.
            Det är samma läge som rådde 1992, när vi fattade det försvarsbeslutet.
            Den stora frågan är med förlov sagt inte att måla upp en motsatsställning
            mellan ytterligare satsning på försvaret och specificerade besparingar
            i den offentliga sektorn, utan den stora frågan, som försvarsministern
            inte har lyckats göra trovärdig, är vilka stora säkerhetspolitiska
            förändringar som har skett sedan den stora förbättringen mellan
            1989 och 1992 och fram till nu.
          </note>
          <note>
            Ingen, med ett undantag, jag tror att det var Anders Svärd, har
            framfört något argument för att läget skulle vara säkrare, tryggare
            1995 och 1996 än det var
          </note>
          <note>
            1992. Det är de baltiska staterna som har befriats från några
            tiotusental i ryska trupper, en förändring som var förutsedd i
            1992 års försvarsbeslut.
          </note>
          <note>
            Vi satsar inga extra pengar på försvaret, försvarsministern.
            Vi fullföljer 1992 års försvarsbeslut, som var det försvarsbeslut
            som tog konsekvenserna av förändringarna efter det kalla kriget.
            Det var det försvarsbeslut som tog konsekvenserna av murens fall,
          </note>
          <note>
            Sovjetunionens upplösning och Warszawapaktens upphörande. Den
            här neddragningen och sänkningen av ambitionsnivån behöver inte
            göras en gång till.
          </note>
          <note>
            Den riskerar att bli ett misstag. Om det blir av historiska dimensioner
            eller inte kan ingen annan än vår eftervärld avgöra.
          </note>
          <note type="speaker">
            Anf. 72 EVA FLYBORG (fp):
          </note>
          <note>
            Herr talman! Min uppgift i dag är att närmare redovisa Folkpartiets
            inställning, framför allt vad gäller pliktfrågor, men även i helikopterfrågan
            samt att ge en och annan egen synpunkt på Västsveriges försvar.
          </note>
          <note>
            Det är i grunden fel att inkalla människor till flera månaders
            utbildning för en krigsuppgift som de i själva verket inte behövs
            för. En pliktlag skall inte användas för att uppnå andra målsättningar
            än att skapa ett fungerande totalförsvar. Regeringens önskan att
            hålla uppe antalet värnpliktiga kommer i praktiken att verkställas
            på bekostnad av att en stor mängd unga människor får avstå många
            månader av sina liv för att genomgå en utbildning för någonting
            de aldrig kommer att göra. Detta är inte moraliskt försvarbart.
          </note>
          <note>
            Statsfinansiellt är det orimligt att utbilda fler värnpliktiga
            än vad som behövs för krigsorganisationen. När den militära organisationen
            minskas går faktiskt också behovet av de värnpliktiga ned. Staten
            kräver av landsting och kommuner att de skall spara och rationalisera,
            då är detta att föregå med mycket dåligt exempel. Socialt finns
            det också en mycket stark invändning mot tanken att söka återuppväcka
          </note>
          <note>
            "värnpliktstanken" från tiden före 1992 års riksdagsbeslut. Genom
            att på det här sättet underblåsa föreställningen att det ingår
            i mansrollen att ha gjort lumpen blir det desto mer utpekande
            att inte ha gjort det, eller desto konstigare att kvinnor skulle
            vilja göra detta frivilligt. På det här sättet pekas kvinnor ut
            på ett negativt sätt.
          </note>
          <note>
            I dag testas ca 50 000 pojkar årligen. Med vårt förslag skulle
            den siffran dubbleras. Det mönstringssystem som finns i dag skulle
            antagligen behöva omstruktureras och moderniseras. Detta har för
            övrigt även Pliktverket uttalat sig om alldeles nyligen och alldeles
            oaktat det vi säger hävdat att det behöver moderniseras. Erfarenheterna
            visar dock att den kvalitativa delen av bedömningen vid mönstring
            inte utgör mer än ca 10-20 minuter av de två mönstringsdagarna.
            Den övervägande delen av tiden förläggs till teoretiska prov och
            fysiska tester av olika slag.
          </note>
          <note>
            Båda de här delarna skulle med fördel kunna utföras redan innan
            man inställer sig hos en mönstringsförrättare. Fysiska tester
            kan utföras av skolläkare, husläkare, vårdcentraler eller genom
            någon annan praktisk lösning. Den tid som varje värnpliktig får
            med mönstringspersonalen skulle kunna öka dramatiskt i både kvantitet
            och kvalitet om man gjorde på det här sättet. Det skulle också
            med all sannolikhet innebära att färre skulle placeras felaktigt
            eller på olämpligt tjänsteställe och därför också resultera i
            färre avbrutna tjänstgöringar, som kostar försvaret mycket pengar
            i dag. Det skulle inte bara spara pengar, det skulle också spara
            lidande för den enskilde.
          </note>
          <note>
            Större uppmärksamhet skulle då också kunna ägnas åt problemet
            med värnpliktiga med dolda eller uttalade rasistiska och nazistiska
            inställningar, som i dag inte alls hinns med i den praktiska hanteringen.
          </note>
          <note>
            Även i dagens betänkande finns det en annan grundläggande brist.
            Man räknar fortfarande bara med att hälften av Sveriges befolkning
            skall omfattas av denna plikt. Trots att behovet egentligen skall
            styra antalet och att varje plats skall fyllas av den bäst lämpade,
            har man valt att avstå från att kalla den kvinnliga halvan av
            Sveriges befolkning till mönstring. Att på detta sätt avstå från
            en betydande kompetensresurs innebär att vi får ett sämre totalförsvar
            än vad som skulle kunna vara fallet om såväl kvinnor som män kallades
            till mönstring.
          </note>
          <note>
            Under de snart 20 år som Folkpartiet envist har pläderat för
            en könsneutral totalförsvarsplikt har partiet inte fått något
            medhåll officiellt. Om man gör som vi föreslår tillgodoser man
            de samlade personalbehoven inom civilt och militärt försvar genom
            att utgå från hela befolkningen. Det hittillsvarande talet om
            en
          </note>
          <note>
            "allmän värnplikt" har egentligen aldrig varit sant, utan vi
            har i verkligheten haft en manlig värnplikt. Vi anser att det
            skall vara hela folkets försvar, inte halva.
          </note>
          <note>
            Samma grundkrav på deltagande av rikets totala försvar måste
            ställas på både kvinnor och män. Vi måste nu likställa flickor
            med pojkar även inom Försvarsmaktens område. Vi måste som ett
            relativt litet land tillvarata all den kompetens som vi förfogar
            över och inte välja bort halva nationen innan vi ens har prövat
            dugligheten.
          </note>
          <note>
            Erfarenheterna visar på ett tydligt sätt att ökningen av antalet
            kvinnor i det militära försvaret har varit mycket positiv. Av
            de många problem som Försvarsmakten trodde sig förutse innan har
            i de allra flesta kommit på skam. De få fall av trakasserier som
            trots allt har förekommit förutsätter vi löses snabbt och konsekvent
            inom Försvarsmakten. De allra flesta talar nu i stället om att
            så snabbt som möjligt öka antalet kvinnor i försvaret. Regeringen,
            utskottet och Försvarsmakten delar denna inställning. Det är bra.
          </note>
          <note>
            Regeringen anser att för att öka antalet kvinnliga officerare
            måste också basen, dvs. de som genomgår pliktutbildningen, breddas.
            Det framgår också av propositionen att de fördelningsbara totalförsvarspliktiga
            till lång grundutbildning under de senaste åren minskat och sannolikt
            kommer att minska ytterligare. Båda dessa påståenden ser vi som
            ytterligare bevis på att rekryteringsunderlaget måste öka.
          </note>
          <note>
            Det gör man faktiskt enklast genom att övergå till en könsneutral
            tillämpning i urvalsprocessen, dvs. en kvinnlig värnplikt. Antalet
            värnpliktiga påverkas självfallet inte, eftersom det är krigsorganisationens
            storlek som skall styra det årliga rekryteringsbehovet och inte
            ett fixerat antal.
          </note>
          <note>
            De värnpliktiga kommer från många skilda verksamheter i samhället.
            De bidrar med sina olika kunskaper och erfarenheter till mångfalden
            i den militära verksamheten. Det är i själva verket styrkan i
            folkförsvarstanken. Vilken förankringstanke ligger bakom att vi
            i dag utestänger halva befolkningens erfarenheter och kompetens?
            Den frågan hade jag egentligen tänkt ställa till Thage G Peterson,
            men eftersom han inte är här ställer jag den till utskottets talesman
            Britt Bohlin.
          </note>
          <note>
            Fru talman! Inför det stundande försvarsbeslutet har regeringen
            föreslagit nedläggning av ett antal brigader. För Göteborgs och
            Västsveriges del innebär det att I 15 läggs ned. Nu är däremot
            risken stor att man fattar ett dåligt beslut på grund av ett tidigare
            fattat lika dåligt beslut. Frågan är dock om ett beslut blir mer
            rätt bara därför att man fortsätter på den inslagna felaktiga
            vägen.
          </note>
          <note>
            Alldeles oavsett om man tror att fienden kommer inom en snar
            framtid eller ej, om han kommer över land, till sjöss eller i
            luften, om han kommer från öst eller väst är en sak helt klar:
            Det finns ett antal centrum i Sverige som helt enkelt måste intas,
            förlamas eller helt förstöras för att ett väpnat angrepp mot
          </note>
          <note>
            Sverige skall bli framgångsrikt. Göteborg är ett av dessa strategiska
            viktiga mål.
          </note>
          <note>
            Med ett invånarantal i Storgöteborg på ca 750 000
          </note>
          <note>
            invånare - räknar vi det nya storlänet kommer siffran att ligga
            på knappt en och en halv miljon - är Göteborg Sveriges näst största
            befolkningscentrum. Man har den överlägset största hamnen, störst
            i Norden, två av landets största flygplatser - Landvetter som
            nummer två och Säve som nummer fyra - ett antal för landet helt
            unika industrier samt Göta älv och E 6:an som stora inkörsportar
            till Sveriges inland. Allvarligt talat: den fiende som nobbar
            en sådan strategisk femetta, ett fullkomligt bingo, dessutom med
            ett försvagat försvar skulle jag gärna vilja se. Han är antagligen
            både blind och döv.
          </note>
          <note>
            Det strategiska överfallet är lika sannolikt som att det skall
            börja regna Folkpartiets mintkarameller från himmeln. En internationell
            kris som går över i öppen konflikt kommer däremot att vara det
            mycket mer troliga scenariot, med fartygsblockader och andra marina
            sanktionsverktyg. All marin aktivitet i Östersjön kommer därför
            att låsas inne och kraftfullt begränsas i sin gärning. Beredskap
            för och förmåga att genomföra ett sådant marint lås kommer därför
            helt naturligt att ställas på de marina stridskrafterna på västkusten.
            I ett sådant scenario är det därför berättigat att ställa frågan
            om riksdagen gör så klokt i att stilla acceptera och rent av ge
            sin välsignelse till att den framtida marina produktionen kommer
            att ha sin tyngdpunkt på just syd- och ostkusten.
          </note>
          <note>
            Min fråga, egentligen till Thage G Peterson med återigen till
            Britt Bohlin, blir därför: Vilka skäl talar för denna geografiska
            koncentration till ost- och sykusten, särskilt med tanke på det
            ovan nämnda scenariot?
          </note>
          <note>
            Vid en konflikt som successivt trappas upp till ett kris- och
            senare krigsläge kommer också ett av de stora problemen att vara
            att upprätthålla den viktiga exporten och importen av förnödenheter
            och krigsmateriel. Det kommer att ställa krav på att hamnen och
            fartygsrörelserna skyddas med ett mycket bestämt marint uppträdande.
            Det kräver att man har det marina försvaret intakt i alla sina
            delar, inklusive helikopterförbandet på Säve.
          </note>
          <note>
            Det är dock enligt min och Folkpartiets mening bra att samordna
            Försvarsmaktens helikopterresurser i ett gemensamt program. Det
            kommer att leda till en bättre inköpsstruktur och en bättre samordning
            över försvarsgränserna. Däremot finns det all anledning att fundera
            över om de marina helikopterdivisionerna skall koncentreras till
            enbart två orter, särskilt med tanke på de viktiga sjuktransporterna
            med militära helikoptrar men också med tanke på det nämnda konfliktscenariot.
            Det finns uppgifter, Britt Bohlin, som visar att en fördelning
            på tre orter är en minst lika kostnadseffektiv lösning. En ordentlig
            genomlysning av problemen är nödvändig innan beslut fattas i denna
            del.
          </note>
          <note>
            Det är därför verkligen synd att inte utskottet vill tillstyrka
            mitt och Folkpartiets yrkande om att tillsätta en utredning i
            fråga om helikopterdivisionernas framtida placering. Det hade
            kunnat ta fram sakskäl för och emot samt belysa problemet på ett
            neutralt sätt.
          </note>
          <note>
            Allt vi vet nu är att beslutet skjuts upp i ett år, och då kommer
            situationen att vara precis densamma, om inte värre.
          </note>
          <note>
            Varför ville inte utskottet detta? Vad finns det för skäl för
            riksdagen att inte belysa frågan? Utskottet säger visserligen
            att man förutsätter att departementet gör en sådan utredning.
            Kan Britt Bohlin garantera att det kommer att göras?
          </note>
          <note>
            Det finns tyvärr i dag ingen anledning att tro att beslutet kommer
            att bli mer positivt för Västsverige nästa höst, tvärtom.
          </note>
          <note>
            Fru talman! Jag står givetvis bakom alla våra reservationer och
            yrkar dessutom bifall till reservationerna 48 och 64.
          </note>
          <note type="speaker">
            Anf. 73 BRITT BOHLIN (s) replik:
          </note>
          <note>
            Fru talman! När jag hör Eva Flygborg frestas jag att tro att
            hon inte har läst betänkandet och vad som där står om helikopterdivisionen
            i Västsverige. Jag tänker emellertid inte svara på hennes frågor.
            Ulf
          </note>
          <note>
            Kero kommer att omfattande tala om helikopterdivisionen litet
            längre fram, och då kommer Eva Flygborg att få svar på alla sina
            frågor.
          </note>
          <note type="speaker">
            Anf. 74 EVA FLYBORG (fp) replik:
          </note>
          <note>
            Fru talman! Det var ett väldigt knapphändigt svar på en mycket
            allvarlig och seriös fråga. Men, som sagt, Folkpartiet har avgett
            en reservation i utskottet och har lämnat en rekommendation om
            att genomföra just en sådan här utredning. Frågan är egentligen
            ganska enkel. Varför kan inte utskottet gå med på en neutral utredning
            av frågan? Vad är det för farligt med att ta fram sakkunskap för
            och emot?
          </note>
          <note>
            Jag vill bara tillägga att jag har läst utredningens betänkande
            i detalj, så jag känner till precis vartenda ord som står om Säve.
            Det är få meningar som har blivit så genomgångna. Tyvärr ger inte
            de svepande formuleringarna i detta betänkande någon som helst
            grund för oss i Västsverige att tro att det blir någonting bättre
            än det som nu har föreslagits.
          </note>
          <note type="speaker">
            Anf. 75 BRITT BOHLIN (s) replik:
          </note>
          <note>
            Fru talman! Jag tvingas att konstatera att vad vi har skrivit
            om i utskottsbetänkandet handlar om att man skall bibehålla verksamheten
            i Göteborg, inte om att densamma skall utredas. Jag tror att detta
            är nog så väsentligt att få veta för dem som är beroende av denna
            verksamhet.
          </note>
          <note type="speaker">
            Anf. 76 EVA FLYBORG (fp) replik:
          </note>
          <note>
            Fru talman! Jag skall be att få läsa högt. Det står så här i
            betänkandet: Utskottet konstaterar att en framtida produktion
            av krigsförband kommer att ha sin tyngdpunkt på syd- och ostkusten.
            Mot denna bakgrund bör Försvarsmakten och den kommande helikopterflottiljen
            ha till uppgift att svara för att marinens uppgifter när det gäller
            helikopterförband kan lösas även på västkusten.
          </note>
          <note>
            Detta är i sanning luddigt.
          </note>
          <note type="speaker">
            Anf. 77 SVEN LUNDBERG (s):
          </note>
          <note>
            Fru talman! Det har här på förmiddagen debatterats rätt mycket
            kring detta viktiga ärende. Anders
          </note>
          <note>
            Svärd gjorde en väldigt uttömmande redovisning av grundorganisationen
            och skälen för det betänkande som vi nu har att behandla.
          </note>
          <note>
            I det här betänkandet föreslås vissa reduceringar i den militära
            organisationen, såväl i krigsorganisationen som i grundorganisationen.
          </note>
          <note>
            De reduceringar som föreslås är en konsekvens av den besparing
            som riksdagen beslutade om i december förra året och som ytterst
            bottnade i den förbättrade och glädjande förändringen av den säkerhetspolitiska
            situationen i vårt närområde.
          </note>
          <note>
            Alla partier i riksdagen är i dag överens om att det inte föreligger
            något som helst militärt hot mot Sverige inom överskådlig tid.
          </note>
          <note>
            Vår säkerhetspolitiska bedömning delas också av andra länder
            i vår omvärld. Liksom vi genomför de också reduceringar av sina
            militära volymer. Vår besparing på 10 % ter sig måttlig i jämförelse
            med vad som sker i många andra länder, t.ex. i NATO-
          </note>
          <note>
            länderna där man genomför kraftiga reduceringar av sina volymer.
          </note>
          <note>
            Skulle Sverige - som moderaterna är inne på - i det förbättrade
            säkerhetspolitiska läge som vi nu upplever inta en helt annan
            hållning än den som nu intas i vår omvärld? Nej, självfallet inte.
            Där är moderaterna ensamma i sina bedömningar.
          </note>
          <note>
            Jag tror mig kunna hävda att det finns en bred acceptans för
            de besparingar som nu sker. Den insikten finns även bland de flesta
            försvarsanställda, att besparingarna är nödvändiga och önskvärda.
          </note>
          <note>
            Fru talman! Det försvarsbeslut som riksdagen nu skall ta ställning
            till har föregåtts av en unik process.
          </note>
          <note>
            Sedan riksdagen för ett år sedan lade fast den säkerhetspolitiska
            bedömningen och den ekonomiska ramen för totalförsvaret har det
            föreliggande försvarsbeslutet föregåtts av en bred demokratisk
            process. Den började med att ÖB fick uppdraget att utifrån riksdagens
            givna förutsättningar utforma en försvarsmaktsplan för det militära
            försvaret. Denna plan överlämnades i mars i år till departementet.
            Under den tid som högkvarteret behandlade frågan har inflytandet
            från förbanden varit brett.
          </note>
          <note>
            Den produkt som ÖB överlämnade var självfallet en kompromiss
            mellan olika uppfattningar som kommit till uttryck vid Försvarsmaktens
            hantering av uppdraget. Och det är inget fel i detta. Det ligger
            i sakens natur att det blir så när man till sist skall komma till
            ett slutligt avgörande.
          </note>
          <note>
            I den politiska processen fram till riksdagens behandling har
            det också funnits ett osedvanligt stort inflytande från enskilda
            förband och kommuner som har haft synpunkter på regeringens proposition.
          </note>
          <note>
            Inför propositionsskrivningen höll försvarsministern - som han
            här tidigare talade om - ett Öppet hus i departementet dit han
            inbjöd alla som var hågade att komma med sina synpunkter, och
            det var många som kom.
          </note>
          <note>
            Inför utskottets behandling av propositionen har också ett mycket
            stort antal uppvaktningar skett.
          </note>
          <note>
            Därutöver har enskilda ledamöter rest runt i landet och besökt
            militära förband och kommuner och sammanträffat med fackliga representanter.
          </note>
          <note>
            Utskottet har även ägnat tid åt att granska underlaget - vilket
            tidigare har redovisats i debatten - och de inlagor som har lämnats
            in från skilda förband och kommuner runt om i landet. Det är en
            stor mängd material som vi har fått.
          </note>
          <note>
            Vi har också som enskilda ledamöter fått många skrivelser och
            telefonsamtal. Allt detta är självfallet en naturlig del i den
            demokratiska processen.
          </note>
          <note>
            Trots att alla inte är nöjda med resultatet så tror jag inte
            att någon kan klaga på den demokratiska processen och öppenheten
            i detta avseende. Även om det ibland har framskymtat att det har
            funnits brister i den demokratiska hanteringen tror jag inte att
            man med fog kan hävda att det har varit så.
          </note>
          <note>
            Självfallet har den här processen varit plågsam för oss som har
            haft att handlägga den. Men mest plågsam har den varit för alla
            dem som berörs av förbandsnedläggningarna.
          </note>
          <note>
            Har man någon inlevelseförmåga inser man vad det innebär framför
            allt för alla anställda inom försvaret som förlorar sina jobb
            eller tvingas flytta.
          </note>
          <note>
            Men likväl måste förändringar ske, och livet måste gå vidare
            även efter detta försvarsbeslut.
          </note>
          <note>
            Fru talman! Jag finner det naturligt att man slåss för sina förband
            och att reaktionerna blir starka inför ett nedläggningsbeslut.
          </note>
          <note>
            Jag vill betona att flertalet representanter från de olika förbanden
            som vi mött och som vi mottagit skrivelser från har uppträtt på
            ett korrekt sätt när de har framhållit det egna förbandets förtjänster
            och fördelar. Detta har ingett respekt.
          </note>
          <note>
            Däremot har det enbart varit trist och tröttsamt att ta del av
            de skrivelser som företrädare för vissa förband har överlämnat
            till oss. I besvikelsen över nedläggningsbeslutet har man hängett
            sig åt ett språkbruk med invektiv som jag personligen faktiskt
            inte hade väntat mig från officerare som har fått sin utbildning
            inom Försvarsmakten.
          </note>
          <note>
            Man har beskrivit den politiska processen som har lett fram till
            detta förslag bl.a. i termer av "ljusskygg verksamhet", "falsarium",
            "mygel och korruption"
          </note>
          <note>
            och "svågerpolitik".
          </note>
          <note>
            En officer uttryckte sitt förakt för den demokratiska processen
            med orden: Vad annat är att vänta av en malaj som vill bestämma
            över ÖB i försvarsfrågor.
          </note>
          <note>
            Det är så att man tar sig för pannan när man läser många av dessa
            inlagor. Jag vill betona att huvuddelen av de officerare som jag
            har mött har uppträtt korrekt.
          </note>
          <note>
            Men som sagt är detta enbart trist och tröttsamt att ta del av.
            Jag hade förväntat mig mer av respekt för den demokratiska processen
            från dem som är utbildade för och satta att försvara vårt land
            och vår demokrati. Jag kan möjligen tillägga att Försvarsmakten
            i sitt kursprogram skulle kunna lägga in en grundkurs i demokrati.
            Det kanske skulle behövas. Vi får ta upp frågan med ÖB.
          </note>
          <note>
            Fru talman! Det försvarsbeslut som vi nu står inför innebär att
            vi trots besparingen kommer att få ett modernt totalförsvar med
            en hög kvalitet såväl personellt som materiellt - ett försvar
            som är mer flexibelt och bättre anpassat för de kommande vidgade
            uppgifterna.
          </note>
          <note>
            Vi avvisar Moderaternas försvarspolitik, som skulle innebära
            att vi fastnade i en föråldrad struktur som inte skulle ta hänsyn
            till att världen starkt förändras och till att kraven i totalförsvarets
            uppgifter därmed förändras.
          </note>
          <note>
            I Moderaternas reservation finns en skrivning som jag ställer
            mig något undrande inför. Jag citerar: "Vi utesluter inte att
            de moderata förslagen innebär förändringar i främst arméns grundorganisation.
            Dessa förändringar är emellertid av en helt annat omfattning än
            de som föreslås av regeringen."
          </note>
          <note>
            Jag tycker att det är märkligt att riksdagens största oppositionsparti
            inte har det politiska modet att tillkännage vad dessa förändringar
            består i. Men det kanske är bekvämast att dölja det, vad vet jag?
            Det finns ju andra partier i riksdagen som, trots andra ekonomiska
            ramar, faktiskt har kunnat precisera sig.
          </note>
          <note>
            Men Moderaterna väljer här att agera fritt för att inte utsätta
            sig för någon kritik för nedläggningar av förband i grundorganisationen.
          </note>
          <note>
            Fru talman! Det kommer en tid efter försvarsbeslutet då det blir
            angeläget för oss socialdemokrater att följa upp hur försvarsbeslutet
            verkställs inom Försvarsmakten. Jag har erfarit att det finns
            en viss oro -
          </note>
          <note>
            vilket det kanske finns fog för - t.ex. i Karlsborg, där det
            har kommit militära propåer om minskad militärverksamhet. Vi socialdemokrater
            anser att detta icke är acceptabelt. Försvarsbeslutet skall gälla.
          </note>
          <note type="speaker">
            Anf. 78 HENRIK LANDERHOLM (m) replik:
          </note>
          <note>
            Fru talman! Jag skulle vilja fråga Sven Lundberg på vilket sätt
            moderat försvarspolitik skulle stå för en föråldrad försvarsstruktur.
            Vi föreslår en satsning på en atackhelikopterbataljon med moderna
            atackhelikoptrar. De skulle vara möjliga att sättas in var som
            helst i landet och skulle delvis ersätta den förlorade eldkraft
            som det minskade antalet brigader innebär.
          </note>
          <note>
            Vidare föreslår vi en större satsning på teknisk forskning och
            förnyelse på 750 miljoner kronor i stället för
          </note>
          <note>
            550 miljoner kronor. Vi har också krav på att den nuvarande höga
            ambitionsnivån på 40 % av försvarsanslagen skall gå till anskaffning.
            Detta har ingenting med föråldrad försvarspolitik att göra, utan
            det har med förnyelse att göra.
          </note>
          <note>
            Ert problem är att ni fullföljer 1992 års materiella satsningar,
            men bakom hörnet finns det ingenting av förnyelse i det beslut
            som kommer att fattas. Tvärtom kortar ni serier, bl.a. när det
            gäller arméns mekanisering, vilket är otillständigt med tanke
            på alla de soldater som inte kommer att kunna få splitterskydd
            med er politik.
          </note>
          <note>
            Anledningen till att vi inte pekar ut enskilda förband i grundorganisationen
            är att vi är visa av de misstag som andra partier har begått.
            Socialdemokraterna gjorde sådana utpekanden 1991, andra partier
            har gjort det den här gången. Det blev ett godtyckligt utpekande
            med ett dåligt underlag som grund.
          </note>
          <note>
            Vi är beredda att ta ansvar för förändringar i grundorganisationen,
            som grundar sig på det förslag till politik som vi har lagt fram.
            Men med det underlag som finns här i dag kan vi inte göra något
            annat än att avvisa de förslag som regeringen har lagt fram.
          </note>
          <note>
            Det är mycket begärt att vi skall ta ansvar för den soppa som
            ni har kokat ihop med Centern, Sven
          </note>
          <note>
            Lundberg.
          </note>
          <note type="speaker">
            Anf. 79 SVEN LUNDBERG (s) replik:
          </note>
          <note>
            Fru talman! Jag vill fråga Henrik Landerholm:
          </note>
          <note>
            Kan ni alltså inte redovisa hur er grundorganisation skulle se
            ut på det underlag som föreligger i dag?
          </note>
          <note>
            Men ni kan väl redovisa hur grundorganisationen skulle gestalta
            sig utifrån era egna ekonomiska ramar.
          </note>
          <note>
            Det har andra partier här i riksdagen klarat av. Men det kanske
            är något obekvämt att redovisa detta.
          </note>
          <note>
            När det sedan gäller den materiella förnyelsen har vi ju i dag
            fått höra försvarsministerns redovisning av hela den materiella
            förnyelsen och den kapacitet som finns i det militära försvaret.
            Jag vill påstå att om man ser på de funderingar och uppslag som
            de olika partierna i riksdagen har fört fram visar det sig att
            det finns en stabilitet i riksdagen, nämligen den samverkan om
            försvarspolitiken som nu har uppnåtts mellan
          </note>
          <note>
            Centerpartiet och socialdemokratin. Det hade varit önskvärt att
            andra partier också hade kunnat närma sig och delta i en helt
            annan debatt i dessa frågor.
          </note>
          <note>
            Men jag tror att det också här var bekvämt att mäla sig ur.
          </note>
          <note type="speaker">
            Anf. 80 HENRIK LANDERHOLM (m) replik:
          </note>
          <note>
            Fru talman! Vi mäler oss inte ur därför att det är bekvämt, Sven
            Lundberg. Vi mäler oss ur därför att vi har en annan syn på politiken.
            Så länge vi har rätt och känner att vi har rätt är vi också beredda
            att stå ensamma bakom rätt politik.
          </note>
          <note>
            Innan man frågar, Sven Lundberg, tycker jag att man skall svara.
            Jag fick inget svar på frågan om vilka konkreta exempel på förnyelseprojekt
            som finns i det förslag som vi nu skall fatta beslut om. Svaret
            är:
          </note>
          <note>
            Förutom JAS i delserie tre, som är viktigt för flygvapnet, är
            de förnyelseprojekt som nu ligger i pipeline, om man nu får använda
            uttrycket, ett resultat av
          </note>
          <note>
            1992 års försvarsbeslut och den förnyelse som vi då fattade beslut
            om.
          </note>
          <note>
            Åter till grundorganisationsfrågorna. Vi hade naturligtvis på
            detta bristfälliga underlag kunnat lämna ett förslag till grundorganisatorisk
            utformning. Men vi ville inte göra det misstaget, eftersom överbefälhavaren,
            genom den beslutskonstruktion som ni har drivit igenom med två
            faser efter varandra, inte har givits möjlighet att räkna på de
            ekonomiska konsekvenserna av vårt försvarspolitiska alternativ
            med en ekonomisk ram som är 19,7 miljarder större för de närmaste
            fem åren.
          </note>
          <note>
            Innan Sven Lundberg ställer nya frågor till mig vill jag gärna
            ha svar på de frågor som jag har ställt.
          </note>
          <note type="speaker">
            Anf. 81 SVEN LUNDBERG (s) replik:
          </note>
          <note>
            Fru talman! Vad gäller den materiella förnyelsen är det inte
            fy skam att vi nu fattar beslutet om delserie tre. Det svenska
            försvaret har faktiskt genomgått en stark förnyelse när det gäller
            materiel och kvalitet.
          </note>
          <note>
            Jag kan inte sia om vad som sker i framtiden. Men tiden stannar
            ju självfallet icke efter detta beslut. Det är också så mycket
            som är satt i utveckling och förändring, och så mycket kan jag
            säga som att efter detta försvarsbeslut är det naturligtvis inte
            stopp för materiell förnyelse i det svenska försvaret. Vi får
            väl se på vilka grunder och på vilket sätt det är möjligt att
            skaffa nya materiel. I och med detta försvarsbeslut är det inte
            slut på den materiella förnyelsen.
          </note>
          <note type="speaker">
            Anf. 82 LENNART ROHDIN (fp) replik:
          </note>
          <note>
            Fru talman! Britt Bohlin sade här på förmiddagen att Sven Lundberg
            skulle redogöra för förändringar i grundorganisationen. Det är
            möjligt att det var det som han gjorde.
          </note>
          <note>
            Socialdemokraterna och Centern har lagt fram ett annat förslag
            än ÖB när det gäller grundorganisationen. Man kräver respekt för
            att det skall vara en försvarsmässig helhetsbedömning. Jag utgår
            då från att
          </note>
          <note>
            ÖB:s förslag bedöms på samma sätt. Men då uppträder naturligtvis
            frågan: Varför ifrågasätter man då den bedömning som företräds
            av den som kritiserar regeringens förslag och genast kallar detta
            för särintressen? Jag måste be om ursäkt för min fråga: Men var
            finns då förståelsen för de demokratiska samtalen?
          </note>
          <note>
            Sven Lundberg! Titta på Sveriges karta! Med regeringens förslag
            får man en skarp flygflottilj för hela
          </note>
          <note>
            Mellansverige, som skall täcka bl.a. Mälardalen och huvudstadsområdet,
            och tre flygflottiljer i Sydsverige.
          </note>
          <note>
            Är detta en rimlig avvägning från försvarsmässig utgångspunkt?
          </note>
          <note>
            Om svaret är ja - varför? Om svaret från Sven
          </note>
          <note>
            Lundberg är att det kvittar var man har flygflottiljerna där
            man utbildar, varför skall man då koncentrera dem i Sydsverige,
            där konkurrensen om luft- och markutrymmet är som störst?
          </note>
          <note>
            Nu blir det en utredning om skolverksamheten i försvaret. Det
            finns många goda skäl att titta särskilt på den grundläggande
            flygutbildningen. Där finns det mycket intressant inför framtiden.
            Men det undantas.
          </note>
          <note>
            Varför undantas det? Jo, för att då faller korthuset.
          </note>
          <note>
            Man formulerar det inte på det sättet, men det är innebörden.
            Då faller det ena förslaget efter det andra.
          </note>
          <note>
            Man måste alltså fullfölja för det är en helhetsupgörelse.
          </note>
          <note>
            Men då tar man faktiskt också ytterligare beslut för framtiden,
            för då kommer det på samma sätt att falla på plats vilka förband
            som läggs ned nästa gång.
          </note>
          <note>
            Med det här beslutet skriver riksdagen också dödsdomen för t.ex.
            F 17 i Kallinge.
          </note>
          <note type="speaker">
            Anf. 83 SVEN LUNDBERG (s) replik:
          </note>
          <note>
            Fru talman! Jag konstaterar, på samma sätt som jag gjorde i fråga
            om Moderata samlingspartiet, att
          </note>
          <note>
            Folkpartiet inte har haft kraft eller förmåga att precisera och
            presentera en bild av hur deras grundorganisation skulle se ut.
            Både Moderaterna och Folkpartiet säger i stort sett bara nej till
            det förslag som föreligger. Man orkar inte prestera någon egen
            organisation att redovisa för riksdagen.
          </note>
          <note>
            Nu får det här betänkandet gälla, och jag tror att det står på
            mycket fast mark inför framtiden. Man kan naturligtvis diskutera
            var i landet utbildningsplattformarna skall ligga. Det har föregåtts
            av väldigt stor debatt även i vårt parti, självfallet. Det har
            debatterats i vår utskottsgrupp, i riksdagen och bland alla partierna.
            Men till slut tar man ju ställning, och då försöker man få ett
            beslut som är så hållbart som möjligt. Så enkelt är det.
          </note>
          <note type="speaker">
            Anf. 84 LENNART ROHDIN (fp) replik:
          </note>
          <note>
            Fru talman! Efter 57 timmar i utskottet skall jag inte påstå
            att jag förväntade mig svar på mina frågor från Sven Lundberg,
            även om jag är övertygad om att han, liksom utskottsmajoriteten,
            mycket väl förstår dem.
          </note>
          <note>
            Sven Lundberg säger att Folkpartiet inte har haft orken eller
            förmågan. Vi har väl inte riktigt förfogat över samma utredningsresurser
            som Försvarsdepartementet och högkvarteret, men jag skall gärna
            erkänna att regeringen och Centern har haft orken att presentera
            ett förslag. När det gäller förmågan räcker det att studera det
            här dokumentet och se vad det är för kvalitet på det.
          </note>
          <note type="speaker">
            Anf. 85 SVEN LUNDBERG (s) replik:
          </note>
          <note>
            Fru talman! Folkpartiet har inte har haft tillgång till samma
            resurser som regeringen och utskottet för att göra egna bedömningar.
            Men då är det märkligt -
          </note>
          <note>
            inte för att jag delar Vänsterns försvarspolitik - att
          </note>
          <note>
            Jan Jennehag i dag har kunnat presentera vilka förband Vänstern
            vill lägga ned. Hur kan det skilja på resurserna så att ett litet
            parti i riksdagen som Vänsterpartiet förmår detta, men inte Folkpartiet?
          </note>
          <note>
            Hade man ansträngt sig, hade man också kunnat göra det inom Folkpartiet.
            Men det kanske var likadant där. Det var bekvämare att mörka.
          </note>
          <note type="speaker">
            Anf. 86 MY PERSSON (m):
          </note>
          <note>
            Fru talman! Sven Lundberg har just givit sin syn på den beslutsprocess
            som har föregått det försvarsbeslut vi nu skall fatta. Jag skulle
            också vilja fokusera på denna process, bl.a. utifrån alla de frågor
            som jag, liksom många andra, har fått från människor ute i landet.
          </note>
          <note>
            Hela processen har varit väldigt långdragen. I
          </note>
          <note>
            många stycken har den också varit diskutabel. För att forma ett
            för vårt land långsiktigt gott försvarsbeslut, bör man enligt
            min mening först ingående diskutera innehållet, och därefter ekonomin.
            Så har inte skett i detta fall.
          </note>
          <note>
            Vidare syns det mig mycket märkligt att ÖB ges i uppdrag att
            utarbeta en försvarsmaktsplan utifrån riktlinjer som sedan delvis
            förändras när regeringen skall utarbeta sin proposition. Så har
            vi också fått två i många stycken olika förslag till grundorganisation
            på bordet.
          </note>
          <note>
            Många kommer här i dag att ha synpunkter på grundorganisationen
            i det liggande förslaget. Det har livligt diskuterats hela hösten.
            Även jag kommer att ha synpunkter, men mina synpunkter tjänar
            också som exempel på den, som jag tycker, i många stycken ofullkomliga
            beslutsprocess som nu ligger bakom oss.
          </note>
          <note>
            Jag tänker uppehålla mig vid ett av de enligt regeringen tre
            vitala kraftcentrum i vårt land som skall, och måste, försvaras.
            Det handlar om Västkusten med
          </note>
          <note>
            Göteborgsområdet.
          </note>
          <note>
            Det har sagts tidigare i dag att detta befolkningstäta område
            med sina industrier, sina nyckelfunktioner
          </note>
          <note>
            - bl.a. hamnar och flygplatser - och sin närhet till
          </note>
          <note>
            Österjöinloppet är mycket sårbart i fred såväl som i krig. ÖB:s
            förslag till skydd för detta område var att behålla Älvsborgsbrigaden
            och i gengäld göra neddragningar av den marina verksamheten vid
            MKV. En bidragande orsak till ÖB:s ställningstagande var troligen
            det mycket goda förslag om framtida samarbete över vapengrensgränserna
            som cheferna för MKV och
          </note>
          <note>
            I 15 gemensamt utarbetade. Det är för övrigt ett samarbete som
            propositionen efterlyser och som vi enligt mitt förmenande borde
            se mycket mer av inom Försvarsmakten.
          </note>
          <note>
            Propositionens förslag å andra sidan, raderade ut armébrigaden
            från kartan, och föreslog i stället en något mer omfattande marin
            verksamhet i Göteborg.
          </note>
          <note>
            Älvsborgsbrigadens roll skulle övertas av IB 16 i
          </note>
          <note>
            Halmstad. Jag kan konstatera att detta är ett av flera exempel
            på hur två diametralt motstridiga uppfattningar i grundorganisationsfrågan
            står mot varandra.
          </note>
          <note>
            Jag kan förstå människors undran när de frågar sig vem det är
            som skall utforma försvarspolitiken, eller framför allt: Vem är
            mest skickad att utforma organisationen? Är det ÖB, som väl ändå
            har det operativa ansvaret i händelse av att vi skulle behöva
            krigsmakten på fot, eller är det politikerna?
          </note>
          <note>
            Låt mig uppehålla mig en kort stund vid Västkustens försvar.
            Min bestämda uppfattning är att det, oaktat vilken armébrigad
            man väljer, är otroligt viktigt att en kvalitativt och kvantitativt
            omfattande militär närvaro säkerställs på Västkusten, bl.a. av
            de skäl jag tidigare har anfört här.
          </note>
          <note>
            Till detta måste läggas att jag, med tanke de som jag tycker
            mycket svaga skrivningarna om K 4 och om tolfte helikopterdivisionen
            i Säve som lades på utskottets bord bildligt talat en minut i
            tolv och som därmed blev utskottets mening, hyser mycket stor
            oro för att vare sig Försvarsmakt eller regering har en tillräcklig
            stark vilja för att i framtiden leva upp till målsättningen att
            säkerställa en tillräcklig marin närvaro på Västkusten.
          </note>
          <note>
            För att vidare hålla fast vid Västkusten som exempel, frågar
            sig många om det är regionalpolitiska aspekter som gör att regeringen
            föreslår att Hallandsbrigaden, och inte som tidigare Älvsborgsbrigaden,
            i framtiden skall vara det arméstöd som det sårbara
          </note>
          <note>
            Göteborgsområdet fordrar. Likaså ställs frågan huruvida den styvmoderliga
            inställningen till en stark marin närvaro i detta ett av våra
            mest vitala kustområden, är föranledd av ett inom Försvarsmakten
            accepterat geografiskt revirtänkande.
          </note>
          <note>
            Detta får anses vara retoriska frågor, men eftersom
          </note>
          <note>
            Caesars hustru som bekant aldrig får misstänkas, borde måhända
            ovanstående synpunkter ge upphov till en viss självrannsakan såväl
            inom försvarsledningen som bland de politiker som är ansvariga
            för propositionen.
          </note>
          <note>
            Denna långdragna beslutsprocess har, precis som krig, hårdast
            drabbat tredje man. Såväl försvarsanställda som enskilda i de
            bygder som mest påtagligt kommer att påverkas av försvarsbeslutet
            har under ett helt års tid levt med en stor osäkerhet. Gäller
            ÖB:s förslag? Gäller propositionens förslag? Vad kommer att gälla
            slutgiltigt den 14 december?
          </note>
          <note>
            Denna avsaknad av tidiga klara besked har på ett, vill jag säga,
            nästintill otillständigt sätt drabbat alla som kommer att beröras
            av det beslut som vi fattar här i kväll. Detta får inte upprepas.
            Det måste komma an på de politiker som har att forma nästa femåriga
            försvarsbeslut att det görs på ett sådant sätt att man garanterar
            att det icke sker.
          </note>
          <note>
            Slutligen, fru talman, drar jag mig till minnes den mörka augustikväll
            för drygt ett år sedan då jag tillsammans med hundratusentals
            londonbor stod vid
          </note>
          <note>
            Themsen och beskådade ett storslaget fyrverkeri som satte punkt
            för femtioårsfirandet av freden efter andra världskriget. Intill
            mig stod en äldre engelsk gentleman. Vi kom att samspråka med
            varandra. Då han förstod att jag var från Sverige tittade han
            eftertänksamt på mig och sade: Jag tror att det misstag ert folk
            gör och ni gör i ert land är att ni tar freden för given.
          </note>
          <note>
            Det försvarsbeslut som vi om några timmar skall fatta tycker
            jag understryker sanningen i detta påstående. En riksdagsmajoritet,
            som väl också får anses företräda en majoritet av svenska folket,
            är inte beredd att teckna en, enligt min mening, tillräckligt
            hög försäkring för att om och när så behövs värna allas vår fred
            och frihet.
          </note>
          <note>
            Gud give att inte sådana händelser timar som gör att denna majoritet
            får anledning att ångra sig!
          </note>
          <note type="speaker">
            Anf. 87 KARIN WEGESTÅL (s):
          </note>
          <note>
            Fru talman! Jag kommer att dela upp min talartid så att jag först
            belyser utskottets syn på totalförsvarspliktiga och på volym och
            utbildning. Sedan har jag ett inlägg i debatten om grundorganisationen.
          </note>
          <note>
            Enligt utskottet kommer 29 000 totalförsvarspliktiga att fördelas
            till det militära försvarets behov. Av dessa kommer ca 4 000 färre
            att kallas in till grundutbildning under åren 1998 och 1999. Behovet
            av att utbilda till särskilda bevakningsuppgifter med kort utbildning
            har diskuterats, men det behovet föreslås nu kunna bli tillgodosett
            med pliktpersonal som tidigare genomgått grundutbildning. Försöksvis
            utbildning under tre månader för hemvärnet bör kunna genomföras.
            Totalförsvarspliktiga som har placerats i utbildningsreserven
            bör tillfrågas om de vill genomgå denna utbildning för att sedan
            få fortsatt utbildning inom hemvärnet.
          </note>
          <note>
            Totalförsvarspliktiga i stödproduktion beräknas fortfarande behövas,
            men i mindre utsträckning på grund av den minskade grundorganisationen.
            Försvarsmakten bör fortlöpande pröva behovet av detta.
          </note>
          <note>
            Sedan den 1 juli 1995 har det varit möjligt att skriva in totalförsvarspliktiga
            för lång utbildning med civilplikt. De befattningar som totalförsvarspliktiga
            skrivs in till med civilplikt är sådana där yrkespersonal och
            frivillig personal inte räcker till. Utbildningen skall leda fram
            till krigsplacering i den civila delen av totalförsvaret, bl.a.
            i kommunernas krigsorganisation.
          </note>
          <note>
            Under det första året fick ca 1 400 personer en sådan utbildning.
            Regeringen ger i propositionen uttryck för en högre ambitionsnivå.
            Inriktningen är att ytterligare 400 civilpliktiga skall utbildas
            1997 och
          </note>
          <note>
            800 under 1998. Det totala antalet skall uppgå till
          </note>
          <note>
            5 000 årligen från år 2001.
          </note>
          <note>
            Uppgifter om kommunernas totala behov av pliktpersonal kommer
            inte att kunna sammanställas förrän den 1 juli 1997. Som lämpliga
            områden för krigsplacering anges information, social verksamhet,
            skolverksamhet, teknik, befolkningsskydd och räddningstjänst,
            dvs. till stor del sådana uppgifter som kommunerna svarar för.
            Det är behovet av höjd beredskap som är utgångspunkt för utbildningen.
          </note>
          <note>
            Grundutbildningen bekostas av staten. I nästa steg bör utbildningen
            successivt ökas till att omfatta
          </note>
          <note>
            10 000 personer per år.
          </note>
          <note>
            Myndigheternas förslag om att upprätta regionala beredskapsstyrkor
            övervägs ytterligare, bl.a. i fråga om den närmare rollfördelningen
            mellan länsstyrelser och kommuner. Regeringen avser att ge ÖCB
            i uppdrag att närmare utveckla förslagen när vi behandlar denna
            fråga.
          </note>
          <note>
            ÖCB och Rikspolisstyrelsen har föreslagit att beredskapspolisorganisationen
            skall utökas med 7 000
          </note>
          <note>
            personer under försvarsbeslutsperioden. Organisationen kommer
            successivt att utökas till 15 000 personer.
          </note>
          <note>
            Beredskapspolisen kan utgöra ett lämpligt komplement för bevakning
            av skyddsobjekt.
          </note>
          <note>
            Ytterligare ett nytt inslag i totalförsvarspliktutbildningen
            är möjligheten för kvinnor att genomgå enbart grundutbildning.
            Regeringen har gett Pliktverket uppgiften att redovisa erfarenheter
            av verkets uppgifter enligt den nya lagstiftningen. Erfarenheterna
            är goda och en översyn kommer att göras efter hand.
          </note>
          <note>
            Med denna redovisning av de utbildningsinsatser som har det vidgade
            säkerhetsbegreppet som grund yrkar jag bifall till hemställan
            i utskottets betänkande samt avslag på samtliga motioner i denna
            del.
          </note>
          <note>
            Fru talman! Det är min uppfattning att utbildningsförbandens
            placering kommer att ha mycket större betydelse i framtiden. Därför
            är det viktigt att ha förband i tätbefolkade områden, främst av
            beredskapsskäl. Ekonomiska och personalpolitiska skäl talar också
            för detta. Eftersom jag är skåning ses detta naturligtvis som
            en partsinlaga.
          </note>
          <note>
            Trots att jag ställer mig bakom den ekonomiska bedömning som
            utskottet har gjort - att man i kronor och ören sparar mera på
            att behålla IB 16 i Halmstad och lägga ned IB 15 i Borås och därmed
            flytta verksamheten från Ystad till Halmstad - har jag några kompletterande
            synpunkter och frågor.
          </note>
          <note>
            Ystad har två gånger bedömts vara det ställe där de bästa förutsättningarna
            för luftvärnsutbildning finns. Detta visade den utredning om luftvärnet
            i
          </note>
          <note>
            Sverige som utskottet begärde av chefen för armén
          </note>
          <note>
            1993, liksom årets försvarsmaktsplan. Utskottet delar i betänkandet
            denna uppfattning. Ändå föreslogs flyttningen av verksamheten
            vid LV 4 i Halmstad både 1993 och nu. Det har varit svåra år för
            personalen i Ystad - tyvärr gäller det inte bara där. Den utredningsprocess
            som föregått dagens beslut har farit utomordentligt illa fram
            med de anställda i så gott som hela landet. Det är enligt min
            mening nödvändigt att finna bättre metoder att utreda och förbereda
            förändringar i framtiden.
          </note>
          <note>
            Det förslag till beslut som nu föreligger är naturligtvis en
            följd av beslutet om att flytta LV 6 från
          </note>
          <note>
            Göteborg till Halmstad. Det beslutet fattades 1993.
          </note>
          <note>
            Det påpekas också särskilt i propositionen att Luftvärnskåren
            i Halmstad nyligen omlokaliserats. Beslutet 1993 fattades av den
            borgerliga regeringen, med stöd av Ny demokrati. I beslutet ingick
            att LV 4 fick stanna kvar i Ystad. Den socialdemokratiska oppositionen
            föreslog då en samlokalisering i Ystad av LV 6
          </note>
          <note>
            och LV 4. Detta skulle ha sparat skattebetalarna många miljoner
            och säkrat goda utbildningsbetingelser för framtiden.
          </note>
          <note>
            Jag har svårt att se hur vi som ansvarskännande försvarspolitiker
            i dagens situation, där vi vill försöka utnyttja försvarsorganisationens
            resurser ekonomiskt och rationellt, kan flytta verksamhet från
            de bästa skjut- och övningsfälten i Sverige till ett ställe där
            man måste köpa in ny mark och skapa nya övningsfält. Dessutom
            föreligger skilda uppfattningar både om behovet av denna mark
            och om möjligheterna att förvärva marken. Det gäller också kostnaderna
            både för förvärvande och för iordningställande av det blivande
            övningsfältet.
          </note>
          <note>
            Om vi kan besluta att flytta den verksamhet som har de bästa
            utbildningsbetingelserna till ett ställe där vi inte vet något
            om förutsättningarna i framtiden, måste man på det omlokaliserade
            Lv 4 åka från
          </note>
          <note>
            Halmstad till de utmärkta övningsfälten i Ystad för att öva.
            Kan det vara riktigt att vi här i dag skriver en check in blanco
            för kostnader som inte är kända? Det är min förhoppning, fru talman,
            att försvarsministern inte ger klartecken till flyttning från
            Ystad innan man vet hur problemen med det nya övningsfältet i
            Halmstad skall lösas och vad det kostar.
          </note>
          <note>
            I detta anförande instämde Ulla Rudin (s).
          </note>
          <note type="speaker">
            Anf. 88 HENRIK LANDERHOLM (m) replik:
          </note>
          <note>
            Fru talman! Karin Wegestål och jag liksom Jan
          </note>
          <note>
            Jennehag i denna kammare gjorde, som jag nämnde i mitt tidigare
            anförande, en grundlig genomgång av pliktfrågorna i Pliktutredningen
            1990-1991.
          </note>
          <note>
            Jag skulle vilja ställa några frågor till Karin Wegestål som
            gäller utskottets betänkande från förra året där vi när det gällde
            de civila beredskapsstyrkorna menade att regeringen allvarligt
            borde pröva vilka personalbehov som kan tillgodoses genom de frivilliga
            försvarsorganisationernas medverkan, på annat sätt än genom grundutbildning.
            Jag undrar om Karin Wegestål anser att regeringen på ett tillfredsställande
            sätt har visat att detta inte är möjligt. Utskottet menade ju
            då att grundutbildning skulle vara den sista utvägen för att tillgodose
            detta personalbehov, eftersom grundutbildning kräver plikt, alltså
            frihetsinskränkningar, men också kräver ganska mycket pengar.
          </note>
          <note>
            Frågorna kring de civila beredskapsstyrkorna är inte utredda
            vad gäller det totala antalet, kommunernas behov, i krigsorganisationen.
            Ändå skall det påbörjas en försöksutbildning, och det anges att
            10 000
          </note>
          <note>
            skall organiseras i detta. Anser Karin Wegestål att det är tillfredsställande
            att kommunernas behov inte är klargjorda, att krigsorganisationen
            inte är färdig och att utbildningstiden och utbildningsinnehållet
            inte är klara innan vi sätter i gång med den här verksamheten?
            Hade det inte varit en klokare politik att låta regeringen komma
            tillbaka när den hade ett färdigt förslag?
          </note>
          <note type="speaker">
            Anf. 89 KARIN WEGESTÅL (s) replik:
          </note>
          <note>
            Fru talman! Det är riktigt att vi har suttit i Pliktutredningen
            tillsammans, Henrik Landerholm och jag.
          </note>
          <note>
            Men jag skulle vilja säga att så väldigt överens som
          </note>
          <note>
            Henrik Landerholm i dagens debatt har framställt att vi var,
            tycker jag ändå inte att vi var. I det särskilda yttrande som
            Henrik Landerholm lämnade till Pliktutredningen framgår det nämligen
            tydligt att det finns skillnad i fråga om hur vi ser på detta,
            dvs. att han bedömer den skrivning där det sägs att det som ger
            den största försvarspolitiska effekten skall ha företräde när
            man väljer mellan civil och militär personal.
          </note>
          <note>
            Henrik Landerholm menar då att det är den militära personalen
            och den militära utbildningen som har företräde. Det kan hända
            att Henrik Landerholm tyckte det då, men jag tycker att det är
            konstigt om han tycker det nu. Det är väl i alla fall på det sättet
            att, med den förändrade omvärldsbild som vi lever i och med de
            satsningar som vi naturligtvis måste göra på det breddade säkerhetsbegreppet,
            det faktiskt är lika viktigt med befolkningsskydd och med möjligheter
            att ställa upp med civila resurser i en krigssituation. Vi kan
            ju varje dag se på TV hur det ser ut i krigsområdena, nämligen
            att det är civilbefolkningen som far mest illa.
          </note>
          <note type="speaker">
            Anf. 90 HENRIK LANDERHOLM (m) replik:
          </note>
          <note>
            Fru talman! Jag tackar för svaret, även om jag inte fick svar
            på någon av de frågor som jag ställde till
          </note>
          <note>
            Karin Wegestål. I mitt särskilda yttrande i Pliktutredningen
            1991 - observera att det inte var en reservation - gjorde jag
            en filosofisk anmärkning som grundar sig på det förhållandet att
            värnplikten i vårt land grundas på det militära försvarets behov.
            Då kunde man föra en diskussion om vad som skulle hända om dessa
            två, den civila och den militära sidan, skulle krocka. Min uppfattning
            är fortfarande att det av symboliska skäl finns anledning att
            låta den militära organisationen ha företräde. Detta har dock
            ingen som helst praktisk effekt i dagens läge, eftersom det finns
            många fler unga människor än vad det totala behovet någonsin kan
            svälja.
          </note>
          <note>
            Mina frågor till Karin Wegestål kvarstår. Hade det inte varit
            bättre att regeringen hade fått återkomma och berätta för oss
            i utskottet hur krigsorganisationen skulle se ut, hur många som
            skulle vara i den, vilket utbildningsinnehåll, vilken utbildningsform
            och vilken huvudman den skulle ha, och vem skulle ta hand om detta,
            och kanske allvarligast av allt, till vad? Jag är anhängare av
            civil plikt. Moderata samlingspartiet ändrade uppfattning i och
            med det utredningsarbete som vi genomförde när det gäller uppgifter
            som inte kan lösas på annat sätt än genom lång grundutbildning,
            när det gäller kvalificerade uppgifter i befolkningsskydd och
            räddningstjänst. Men vi kan aldrig ställa upp för det bara för
            pliktens egen skull, och jag hoppas att Karin Wegestål delar den
            uppfattningen.
          </note>
          <note type="speaker">
            Anf. 91 KARIN WEGESTÅL (s) replik:
          </note>
          <note>
            Fru talman! Jag har inte heller samma uppfattning här som Henrik
            Landerholm har, eftersom jag tycker att hela propositionen, när
            det gäller den civila plikten, andas att man först och främst
            skall använda de som finns i verksamheten, dvs. de som har utbildning
            och de som är anställda och att man skall använda de frivilliga
            innan man går in och utbildar. Man kan inte bestrida att detta
            behov finns, att vi behöver föryngra och att vi behöver ha en
            organisation där man skall kunna använda dessa grupper av utbildad
            personal.
          </note>
          <note>
            Efter jul kommer vi att behandla en proposition som bygger på
            Hot- och riskutredningen. I samband med det får vi också ett bättre
            underlag. Dessutom har myndigheterna lagt fram sina synpunkter
            på detta, och det pågår ett fortsatt utredningsarbete. Jag kan
            inte se att det är fel att man är förberedd på att kunna komma
            i gång med denna utbildning så fort som möjligt.
          </note>
          <note>
            Anf. 92 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Fru talman! Fredagar den 13 brukar av tradition betecknas som
            olycksdagar. I varje fall skall man ta det extra lugnt och försiktigt
            fredagar den 13. Det är naturligtvis ett slags makaber logik i
            att just i dag, fredagen den 13, fattar vi ett beslut som måste
            betraktas som ett olyckligt försvarsbeslut. Dagen kunde i så måtto
            inte vara bättre, eller sämre, vald, beroende på hur man nu ser
            det hela.
          </note>
          <note>
            Jag tänkte börja med att säga att det inte är lätt att förutsäga
            framtiden. Det är en gammal sanning. De senaste årens dramatiska
            förändringar i Europa har ju understrukit detta. Det intressanta
            är att ingen förutsåg dessa dramatiska förändringar 1989 - kommunismens
            fall, Warszawapaktens upplösning, frihet och marknadsekonomi och
            allt annat som vi nu ser i Centraloch Östeuropa.
          </note>
          <note>
            Om förståsigpåarna - politiker, journalister, diplomater och
            för den delen säkerhetspolitiker och militärer - inte kunde förutse
            detta hyser jag stark tvekan om att de skall kunna förutse händelser
            som går i negativ riktning, även om jag tycker att vi ser många
            tecken i skyn härvidlag just nu.
          </note>
          <note>
            Vi befinner oss bara i början av det postkommunistiska Europa.
            Precis som det dramatiska 1789 fick återverkningar som både till
            karaktär och omfattning vida överträffade den tidens analyser
            tror jag att samma sak förmodligen kommer att gälla 1989.
          </note>
          <note>
            Det försvarsbeslut som kammaren nu står i begrepp att fatta bygger
            på önsketänkande. Det är inte ett beslut som har vuxit fram ur
            en omsorgsfull säkerhetspolitisk analys av omvärlden. Det är ett
            beslut som börjar i andra ändan. Försvarsministern fick sig tilldelad
            en mindre ram än tidigare. Sedan har han försökt göra en dygd
            av nödvändigheten. Han har försökt trockla ihop argument för detta.
            Detta, fru talman, är sanning. Jag brukar inte ta till starka
            ord här i kammaren, men den som påstår något annat far faktiskt
            med osanning. Så mycket känner jag till om hur spelet har gått
            till i denna fråga. Så många kontakter har jag fortfarande i branschen
            som f.d. försvarsminister. Sådant händer i politiken. Men jag
            tycker inte att man skall hyckla och påstå att detta bygger på
            en säkerhetspolitisk analys. Det bygger möjligen, fru talman,
            på en analys av de ekonomiska problem som vi har hemma. Men erkänn
            då detta! Det är hederligt, och jag kan vara beredd att till nöds
            köpa ett sådant argument.
          </note>
          <note>
            Strategiska reträtter kan göras mer eller mindre elegant. Tyvärr
            måste jag konstatera att denna reträtt har skett utan större finess.
          </note>
          <note>
            Samtidigt ger det här återtåget, på det sätt som det har genomförts,
            oss ganska goda illustrativa exempel på konsekvenserna.
          </note>
          <note>
            Just genom den här oordnade flykten kombinerad med diverse interna
            slagsmål mellan försvarsministern och hans militära befälhavare
            har bristerna blottats på ett nästan övertydligt sätt. Även om
            försvarsministern är emot minor, tycker jag att han själv har
            trampat på mina efter mina under den här beredskapsprocessen.
          </note>
          <note>
            Det har knappt varit en månad utan att medierna har kunnat rapportera
            om ganska rejäla interna eller externa slagsmål. Min efterträdare
            har ibland beskyllts för att vara föga stridslysten. Jag tycker
            nog att hans tid i ämbetet ger en annan bild. Problemet är bara
            att i stället för att slåss för sitt fögderi, som var en självklarhet
            för mig som försvarsminister, har han mest råkat i slagsmål med
            amiraler och generaler. Jag tycker faktiskt att det är att något
            missuppfatta försvarsministerns uppgift.
          </note>
          <note>
            Fru talman! En del länder får sitt försvar förstört av fientlig
            makt. Här i Sverige klarar vi det själva. För visst tillfogas
            det svenska försvaret allvarlig skada.
          </note>
          <note>
            Antalet armébrigader, flygdivisioner och fartyg minskar. Det
            är allvarligt i sig. Men det jag tycker är mest allvarligt, och
            det som bekymrar mig mest och gör mig så sorgsen är att den kvalitativa
            profil som präglade 1992 års försvarsbeslut nu håller på att raseras.
          </note>
          <note>
            Sedan hjälper det inte, fru talman, om skriver sida upp och sida
            ned om kvalitativ förnyelse.
          </note>
          <note>
            Som här har påpekats av Henrik Landerholm har det inte fattats
            ett enda nytt materielbeslut. Att det nu sker en stor tillförsel
            av materiel till det svenska försvaret beror ju uteslutande på
            de beslut som fattades i
          </note>
          <note>
            1992 års försvarsbeslut under min tid som försvarsminister. Det
            är de besluten som nu faller ut, och det är i och för sig bra.
            Men, fru talman, det har icke fattats något nytt beslut som ökar
            det svenska försvarets slagkraft. Ge mig i så fall ett exempel
            på något nytt system som man har tagit initiativ till som skall
            verka på 2000-talet, 2010-talet och 2020-talet. Något sådant beslut
            finns faktiskt inte. Och det är detta som är det djupt bekymmersamma.
            Den här processen har stoppats upp. Kvantiteten minskar, men kvaliteten
            minskar faktiskt också.
          </note>
          <note>
            Just därför finns det anledning att karakterisera det försvarsbeslut
            som riksdagen nu står i begrepp att fatta som ett nytt 1925. Jag
            hoppas att konsekvenserna inte blir lika allvarliga. År 1925 ville
            ju ytterst få förutse att det kunde ske snabba förändringar. Jag
            rekommenderar kammarens ärade ledamöter att läsa om riksdagsdebatterna
            från 1925 års försvarsbeslut.
          </note>
          <note>
            Det finns här på riksdagsbiblioteket. Läs självgodheten, naiviteten,
            tvärsäkerheten och fraserna hos majoriteten. De fick ju i grunden
            fel. Det var de som var orsaken till att vi fick kröka rygg för
            Hitler på det mest förödmjukande sätt. Det är de som bar det ansvaret.
          </note>
          <note>
            Det beslut som vi nu står i begrepp att fatta kommer att verka
            ett tag. Sedan får man tycka till igen.
          </note>
          <note>
            Jag tycker att tillkomsten har varit mycket bedrövlig.
          </note>
          <note>
            Orsaken till detta har jag redan nämnt. Det har varit en process
            där det uppenbarligen har saknats förtroende mellan den politiska
            ledningen och den militära ledningen. Det är ingalunda ovanligt
            att politiker och militärer har olika uppfattningar. Men jag har
            ändå den erfarenheten att det gick, trots de olika uppfattningarna,
            att ha ett förtroendefullt samarbete där man kunde ge och ta.
            De oändliga offentliga slagsmålen under de senaste två åren borde
            ha kunnat undvikas om man kraftsamlat för landets bästa. Detta
            är den stora skillnaden.
          </note>
          <note>
            På många orter känner man nu sorg och vrede över att fredsförband
            försvinner. Jag känner starkt med de människor som nu har fått
            leva med den här oron och som i dag får det dystra beskedet. Jag
            vet själv att detta är oerhört svåra beslut att fatta. Men jag
            känner inte för det hyckleri som jag har sett när politiker, vars
            partier står för de här nedskärningarna, våldsamt har protesterat
            mot dem lokalt, just bara på den egna orten. Detta är djupt ohederligt.
            Man blir litet betänksam när man får brev från människor som är
            kända som goda pacifister och för att kräva att försvaret skall
            raderas ut, men just när det gäller det egna förbandet, fru talman,
            skall det behållas. Detta är naturligtvis ett kvalificerat hyckleri
            och ingenting annat.
          </note>
          <note>
            Det har talats mycket om återtagning. Hittills har vi aldrig
            sett några exempel i historien på att återtagning har lyckats.
            Om kammarens ärade ledamöter känner till några sådan ber jag att
            få reda på dem.
          </note>
          <note>
            Men en sak är säker, när talmannens klubba har fallit i dag kommer
            i alla fall Moderata samlingspartiet att börja med återtagningen.
            Det kommer att behövas en återtagning för att restaurera det beslut
            som vi nu fattar.
          </note>
          <note type="speaker">
            Anf. 93 SVEN LUNDBERG (s) replik:
          </note>
          <note>
            Fru talman! Jag begärde ordet när jag hörde Anders Björck säga
            att försvarsministern har gjort en dygd av en nödvändighet och
            att det var de ekonomiska utgångspunkterna som har format det
            nya försvarsbeslutet. Så är det självfallet icke.
          </note>
          <note>
            Det är det förändrade säkerhetspolitiska läget i världen runt
            omkring oss som har gjort det möjligt för oss att göra en besparing,
            precis som man gör i många andra länder, inte minst i NATO-länderna.
            De gör samma bedömning, Anders Björck, att det säkerhetspolitiska
            läget har förbättrats så starkt att man kan börja förändra i sina
            militära volymer. Så är det ju.
          </note>
          <note>
            Skulle det i stället ha varit så, Anders Björck, att vi hade
            sett orosmolnen vid horisonten och det säkerhetspolitiska läget
            hade varit skakigt hade ingen önskat att dra ned på det svenska
            försvaret, varken ekonomiskt eller volymmässigt. Då hade vi kanske
            fått ta fram nya pengar för att stärka upp försvaret. Så är situationen.
            Svensk socialdemokrati har ju haft ansvaret för det svenska försvaret
            under årtionden och stått i spetsen för det. Det har vi kunnat
            sköta med ära.
          </note>
          <note>
            Nu sade Anders Björck någonting om att någon krökte rygg för
            Hitler. Jag hann inte uppfatta vad han menade med det. Det vore
            bra om han kunde återkomma med ett klargörande på den punkten.
          </note>
          <note>
            Anf. 94 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Det Sven Lundberg säger är inte korrekt. Det fattades
            beslut inom den nya socialdemokratiska regeringen att skära ned
            försvarsanslagen.
          </note>
          <note>
            Man fattade det initialt efter bara några veckor. Detta fick
            försvarsministern sedan effektuera. Det var en helt annorlunda
            handläggning än i den borgerliga regeringen. Jag tycker att man
            skall erkänna det i stället för att tala om att man i själva verket
            gör en säkerhetspolitisk bedömning som skiljer sig från den som
            gjordes 1992.
          </note>
          <note>
            Vi skall inte åberopa andra länder här. Försvarsministern gjorde
            det i sitt anförande. Han nämnde två länder. De är båda medlemmar
            i NATO och har då en helt annan situation. Samtidigt förbjöds
            ju Försvarsberedningen att på ett öppet sätt diskutera olika former
            av kollektiv säkerhet för vårt land. Den s.k.
          </note>
          <note>
            NATO-nojan hade slagit till igen.
          </note>
          <note>
            Jag tycker att det i hög grad är tid att vi kan ta upp den diskussionen
            öppet, förutsättningslöst och i stor enighet, även om vi må bli
            oense om slutsatserna.
          </note>
          <note>
            Varför krökte vårt land rygg för Hitler? Varför släppte vi igenom
            över en miljon tyska soldater bara i permittenttrafiken? Det var
            väl inte därför att vi gillade Hitler och vad han stod för, utan
            det var därför att vi inte hade någon möjlighet att sätta oss
            emot militärt under krigets absoluta slutskede.
          </note>
          <note>
            Vem var ansvarig för 25 års försvarsbeslut? Ja, det var inte
            Moderata samlingspartiets dåvarande motsvarighet.
          </note>
          <note>
            Men, säger kanske Sven Lundberg - jag får måhända föregripa honom:
            År 1936 piggnade vi till. Nej, socialdemokraterna var emot 1936
            års försvarsbeslut.
          </note>
          <note>
            T.o.m. då, när Hitler hade varit vid makten i tre-fyra år, röstade
            ni emot.
          </note>
          <note type="speaker">
            Anf. 95 SVEN LUNDBERG (s) replik:
          </note>
          <note>
            Fru talman! Jag vill säga till Anders Björck att det i utgångspunkten
            för det här betänkandet angavs "om det säkerhetspolitiska läget
            medger", och så var också fallet. Det var grunden för att vi kunde
            göra en neddragning i det svenska försvaret, ekonomiskt och även
            i viss mån volymmässigt.
          </note>
          <note>
            Som jag sade har omvärlden gjort samma bedömningar som vi. Det
            skulle ha varit märkligt om vi här hemma i Sverige inte skulle
            ha noterat att det har skett förändringar i vår omvärld så att
            det säkerhetspolitiska läget har förbättrats och att omvärlden
            gör precis samma bedömningar som vi.
          </note>
          <note>
            När det gäller Hitler och frågan om att kröka rygg vill jag nog
            säga att jag inte är så säker på att Sverige, även om vi då skulle
            ha haft ett förhållandevis starkt försvar och hade stått emot
            de propåer som kom från
          </note>
          <note>
            Hitlertyskland, över huvud taget hade haft en chans att klara
            sig.
          </note>
          <note>
            Jag vet inte om Anders Björck hade önskat att vi hade dragits
            in i kriget, men jag antar att han icke önskar det. Jag tror att
            det var skicklig statsmannakonst och naturligtvis också eftergifter
            gentemot Hitlertyskland som ledde till att Sverige hölls utanför
            kriget. Det är inte bara krigsmakten utan också diplomati och
            förebyggande åtgärder som skapar säkerhetspolitik. Det är inte
            bara krut och kulor, Anders
          </note>
          <note>
            Björck.
          </note>
          <note>
            Anf. 96 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Det sistnämnda kan jag helt och hållet instämma i.
            Men var och en som har sysslat med säkerhetspolitik, historia
            och framtidsanalyser vet att diplomatisk skicklighet för att kunna
            lyckas nästan alltid måste ha stöd av militära rersurser.
          </note>
          <note>
            Jag tycker, fru talman, att det som händer i Bosnien är ett lysande
            exempel på detta. Det var först när
          </note>
          <note>
            NATO satte hårt mot hårt som diplomatin lyckades.
          </note>
          <note>
            Men innan man hade nått så långt, Sven Lundberg, hände samma
            sak som i Tyskland. Oskyldiga människor kom till skada.
          </note>
          <note>
            Det är väl inget att skryta över att vi tvangs göra eftergifter,
            när vi vet vilka ohyggligheter som hände i
          </note>
          <note>
            Hitlertyskland - när gaskamrarna arbetade, när bomberna föll
            och när människor avrättades. Att vi tvangs göra eftergifter är
            väl inget att vara stolt över.
          </note>
          <note>
            Vidare är det som nu händer på andra sidan Östersjön väldigt
            svårbedömbart. Jag ser ljusa tecken men också mörka sådana. För
            inte länge sedan hade jag möjlighet att vid Europarådets session
            i Strasbourg se livs levande och i någon mån även lyssna till
            såväl Tjirinovskij som Tjuganov. Det har jag gjort ett antal gånger.
            Jag vill inte precis påstå att jag känner mig särskilt lugn ifall
            den typen av människor om något eller några år skulle få makten
            i Ryssland.
          </note>
          <note>
            Detta vet vi inte, men nu sänker vi försäkringspremien. Man kan
            säga: Tja, det händer väl också i det privata livet. Men problemet
            är att om man avstår från att teckna en rimlig försäkring på sitt
            hus och det brinner, drabbas man bara själv som husägare. Vad
            vi nu gör är att vi drar undan försäkringspremien för ett helt
            folk.
          </note>
          <note type="speaker">
            Anf. 97 ANDERS SVÄRD (c) replik:
          </note>
          <note>
            Fru talman! Inte för att jag tror att det hjälper -
          </note>
          <note>
            eftersom Anders Björck redan har sagt sig ha monopol på vad som
            är sanning och osanning när det gäller hur den här frågan har
            tagits fram till detta tillfälle -
          </note>
          <note>
            vill jag ändå instämma i det som Sven Lundberg nu har sagt beträffande
            i vilken ordning den här frågan har beretts, nämligen först den
            säkerhetspolitiska analysen och sedan den ekonomiska frågan.
          </note>
          <note>
            Anders Björck pratar här mycket om brister som nu blottas och
            har blottats. Vilka är då de bristerna?
          </note>
          <note>
            Som jag har sagt i ett tidigare replikskifte med Arne
          </note>
          <note>
            Andersson är de moderata alternativförslagen är tunna. Det finns
            inget alternativ. Det finns en större ram, som man inte har majoritet
            för i riksdagen. Man talar inte om vad man vill göra för de pengarna.
            Jag tycker inte att det ger anledning till så särskilt stora ord
            om andra förslag.
          </note>
          <note>
            Vad sedan beträffar att materiel enligt Anders
          </note>
          <note>
            Björck uteslutande beror på tidigare beslut vill jag säga att
            det naturligtvis inte är sant, eftersom delserie
          </note>
          <note>
            3 av JAS beslutas nu. Det är en ganska betydande del av materielanslaget.
            Men det som är kanske allra viktigast är att pengarna skall räcka
            till den materiel som vi nu beslutar om.
          </note>
          <note>
            För att karakterisera Anders Björcks fögderi vill jag närmast
            säga att köpglädjen var större än det som pengarna räckte till
            för. Därför har vi nu att ta hand om ett antal svarta hål som
            i stor utsträckning beror på denna köpglädje.
          </note>
          <note>
            Anf. 98 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Jag brukar inte använda starka ord -
          </note>
          <note>
            som talman brukar man försöka dämpa sig litet - men det sista
            som Anders Svärd sade är lögn. Det finns inga svarta hål som beror
            på mig. Detta har utretts gång på gång. Jag har dokumenten här
            från Riksrevisionsverket, från Försvarsmakten osv. Men eftersom
            några är fega, inte vågar stå för sin egen försvarspolitik och
            skyller ifrån sig på andra, har vi från moderat håll begärt att
            en opartisk utredningsman skall granska detta.
          </note>
          <note>
            Jag har fått ett skriftligt nej från försvarsministern, men om
            dennes gode vän Anders Svärd kan få försvarsministern att ta reson,
            så att vi får utreda dessa svarta hål, som jag hävdar inte finns,
            har Anders
          </note>
          <note>
            Svärd för en gångs skull gjort en stor insats för det svenska
            försvaret.
          </note>
          <note>
            Jag fick däremot ta över stora obetalda materielbeställningar
            från Roine Carlsson. Det gällde haubitsar som var avstyrkta av
            ÖB och arméchefen. Det gällde ubåtar som var avstyrkta av ÖB och
            marinchefen. Jag klarade upp problemen. Jag gick inte runt och
            gnällde. Jag skällde inte en enda gång på Roine Carlsson. Jag
            är nämligen inte feg. Jag tycker att man skall vara karl för sin
            hatt.
          </note>
          <note>
            Det är då bedrövligt när man inte vågar ta ansvaret för de förbandsnedläggningar
            som nu sker utan försöker skjuta det ifrån sig. Men det är den
            vanliga tekniken här i kammaren. Allt skyller man på andra. Som
            förre vice statsministern Odd Engström så riktigt har påpekat
            är modet inte särskilt stort.
          </note>
          <note>
            När det slutligen, fru talman, gäller materielprojekt: Inte är
            väl tredje delserien av JAS något nytt materielprojekt. Det är
            snart 15 år sedan som vi fattade initialbeslutet om JAS. Det är
            här fråga om nya projekt och ingenting annat.
          </note>
          <note type="speaker">
            Anf. 99 ANDERS SVÄRD (c) replik:
          </note>
          <note>
            Fru talman! Jag kan försäkra Anders Björck att vi på samma generösa
            sätt som han säger sig ha tagit hand om bristerna efter Roine
            Carlsson på skall ta hand om de brister som fanns efter Anders
            Björck.
          </note>
          <note>
            Anf. 100 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Men se då till att reda ut eventuella brister, Roine
            Carlssons och andra! Låt oss få en opartisk utredning om detta.
            Den utredning som redan har gjorts av försvarsminister Petersons
            egen arbetsgrupp, betänkandet från kommittén med uppdrag att analysera
            ekonomiska osäkerheter i Försvarsmakten, visar ju vad som är sanningen.
            ÖB:s egen utredning visar att 85 % av de problem som finns består
            av beslut som socialdemokrater och centerpartister har tagit gemensamt
            om ramminskning och utebliven kompensation.
          </note>
          <note>
            Och vad består de övriga 15 procenten av? Jag vill gärna redovisa
            det för kammarens protokoll: Det är den stabiliseringsproposition
            som antogs hösten 1992, då socialdemokrater krävde att försvaret
            skulle drabbas, vilket icke var meningen från början, eftersom
            vi så sent som i början av juni det året hade vi fattat ett försvarsbeslut.
            Men socialdemokraterna krävde detta, och vi var för husfridens
            skull hyggliga nog att gå med på det. Sedan vill man inte ta ansvar
            för detta.
          </note>
          <note>
            Det är väl inte underligt att Sverige har en regering i förfall,
            när den inte ens i sådana här sammanhang vågar ta ett ansvar.
            Men nu har vi fått ett löfte av
          </note>
          <note>
            Anders Svärd om att utreda dessa frågor ordentligt.
          </note>
          <note>
            Se nu till att svärdet används mot Thage G Peterson så att han
            verkligen kommer snabbt fram, och ta icke till harvärjan som vanligt,
            Anders Svärd!
          </note>
          <note type="speaker">
            Anf. 101 ANNIKA NORDGREN (mp) replik:
          </note>
          <note>
            Fru talman! Anders Björck är en av dem som snabbast brukar kritisera
            neddragningar i det svenska försvaret, men jag har aldrig hört
            honom berätta i vilken säkerhetspolitisk situation han tycker
            att försvaret skulle kunna krympa.
          </note>
          <note>
            Mina frågor till Anders Björck är följande: Anser han att försvaret
            för evigt skall vara dimensionerat för att möta ett militärt i-värsta-fall-scenario?
            Hur skulle ett scenario eller en utveckling se ut där Anders
          </note>
          <note>
            Björck skulle föreslå och tala för en minskad ekonomisk ram och
            en krympande försvarsorganisation?
          </note>
          <note>
            Anders Björck sade här tidigare att det finns orosmoln osv. Kan
            han specificera vilka säkerhetspolitiska hot han ser mot Sveriges
            säkerhet? Hur skulle de hoten bäst kunna mötas - är det i form
            av en större ekonomisk ram och investeringar i fler militärvapen?
          </note>
          <note>
            Anf. 102 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Jag har faktiskt gång på gång, i tal och i skrift,
            talat om just när jag anser att vi kan krympa det svenska försvaret.
            Jag håller helt med Annika
          </note>
          <note>
            Nordgren om att detta är självfallet ingenting som är givet en
            gång för alla.
          </note>
          <note>
            Gång på gång har jag sagt och skrivit att när
          </note>
          <note>
            Ryssland har en stabil demokrati och marknadsekonomi, och när
            det har skapats ett fungerande kollektivt säkerhetssystem i Sveriges
            omgivning skall nedskärningar självfallet kunna göras på det svenska
            försvaret. När dessa två parametrar är uppfyllda -
          </note>
          <note>
            ingen av dem är det nu - skall vi naturligtvis spara.
          </note>
          <note>
            Försvarsvänner är skattebetalare de också. Det finns ingen anledning
            att hålla sig med ett försvar för uniformernas eller militärmusikens
            skull, hur mycket jag än tycker om det sistnämnda.
          </note>
          <note>
            Det viktiga är naturligtvis att göra en korrekt analys av detta.
            Sedan finns det andra hot och risker, som
          </note>
          <note>
            Annika Nordgren tidigare påpekat. Det har också nämnts i olika
            anföranden här i dag.
          </note>
          <note>
            Låt mig bara peka på att när det gäller de civila hot och risker
            som Annika Nordgren har tagit upp så var det jag som tillsatte
            Hot- och riskutredningen -
          </note>
          <note>
            inte den nuvarande regeringen. Den genomfördes av en före detta
            moderat försvarsminister. Kom inte och försök monopolisera initiativtagandet
            till att utreda hot och risker! Det är ett rent moderat initiativ,
            och ingenting annat.
          </note>
          <note type="speaker">
            Anf. 103 ANNIKA NORDGREN (mp) replik:
          </note>
          <note>
            Fru talman! Jag försöker inte alls att monopolisera utredandet
            av civila hot och risker. Tvärtom tycker jag att det verkar väldigt
            lovande att vi är så eniga om att vi skall beakta hoten och riskerna
            väldigt allvarligt och lägga resurser så att vi kan ge arbetet
            en reell mening, och inte bara tillsätta en utredning och låta
            det hela stanna vid bara ord.
          </note>
          <note>
            Så fick vi reda på att det var en stabil demokrati och marknadsekonomi
            i Ryssland som var parametern för när man kan dra ned eller öka
            de svenska försvarssatsningarna. Jag går tillbaka till mina inledande
            frågor. Hur framges detta? Hur skall man få till stånd en sådan
            utveckling? Framges en sådan av investeringar i militär materiel
            i Sverige? Jag är väldigt tveksam till det. Om det är så skulle
            jag vilja ha ett konkret exempel på hur investeringar i svensk
            krigsmakt och svensk försvarsmateriel skall kunna bidra till en
            demokratiutveckling och en marknadsekonomisk utveckling i Ryssland.
            Det skulle vara intressant att få höra det.
          </note>
          <note>
            Anf. 104 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Stabiliteten i närområdet säkras bl.a.
          </note>
          <note>
            av att vi i Sverige kan värna vårt eget sjö- och luftterritorium,
            att det inte uppstår vakuum och att vi kan ha ett samarbete inom
            kustbevakning etc. Detta är saker som jag var med och tog initiativ
            till. Jag var med och tog initiativ till det första Östersjömötet
            någonsin mellan nordiska och baltiska försvarsministrar. De Östersjömöten
            m.m. vi ser nu är ingenting som den nuvarande regeringen har hittat
            på.
          </note>
          <note>
            När det gäller att ta initiativ, Annika Nordgren, så var det
            viktigaste kanske att de baltiska staterna blev fria och demokratiska.
            Jag var med under 60- och 70-
          </note>
          <note>
            talen som ungdomspolitiker, och uppträdde gång på gång i baltiska
            exilorganisationer för att främja friheten och därigenom också
            freden. Det var inte särskilt populärt då. Det var t.o.m. litet
            farligt, och man blev mobbad från visst håll. Sådana organisationer
            skulle man inte ha med att göra. Nu går folk - även på statsministernivå
            - runt och talar om hur viktig de baltiska staternas frigörelse
            och demokrati är. Jag träffade varken Göran Persson eller några
            socialdemokrater på den tiden i den här typen av aktiviteter.
          </note>
          <note type="speaker">
            Anf. 105 TALMANNEN:
          </note>
          <note>
            Jag vill bara påminna om att det är 44 talare kvar på talarlistan.
            Vi behöver alla hjälpas åt för att kunna votera i tid i kväll.
          </note>
          <note type="speaker">
            Anf. 106 BIRGITTA GIDBLOM (s):
          </note>
          <note>
            Fru talman! Det har redan sagts mycket om försvarsmateriel i
            den här debatten. Jag vill ändå konkret peka på några olika satsningar
            som görs.
          </note>
          <note>
            Det svenska försvaret har aldrig varit så modernt och välutrustat
            som det är i dag. I det försvarsbeslut vi nu diskuterar föreslår
            Socialdemokraterna en årlig anskaffning av materiel och utrustning
            för 15-17
          </note>
          <note>
            miljarder kronor per år under försvarsperioden.
          </note>
          <note>
            Flygvapnet tillförs ett flygplan - JAS 39 Gripen, delserie 3.
            Det är världens modernaste flygplan för jakt, attack och spaning.
            Dessutom tillförs flygburen spaningsradar, taktiskt radarsystem
            och stridsledningscentraler.
          </note>
          <note>
            Marinen tillförs nya ytstridsfartyg - YS 2000, kustkorvetter,
            ubåtar och minröjningsfartyg.
          </note>
          <note>
            Armén får bl.a. nya Leopardstridsvagnar, ytterligare Stridsfordon
            90, luftvärnsrobot Bamse och artillerilokaliseringsradar Arthur.
          </note>
          <note>
            Detta är en imponerande och betydelsefull modernisering. Dessutom,
            i syfte att skapa en tillräckligt god förnyelse av materiel, ges
            Försvarsmakten i uppdrag att skapa förutsättningar för anpassningsinriktade
            tekniksatsningar. Försvarsmakten kommer sammanlagt att avsätta
            550 miljoner kronor till teknologiutveckling.
          </note>
          <note>
            Sverige skall ha ett starkt försvar, och vi skall klara av de
            svåra och skilda uppgifter vi kan ställas inför.
          </note>
          <note>
            För närvarande sker en snabb utveckling när det gäller materielsamarbete
            mellan länder vad gäller anskaffningsplaner samt etablerande av
            bättre regler och riktlinjer för samarbete. Det är angeläget att
            svenska försvarsmyndigheter i ökad utsträckning medverkar i detta
            samarbete så att industrin kan delta i den nu snabba internationella
            omstruktureringen.
          </note>
          <note>
            Det är också viktigt att Sverige kan säkerställa tillgång till
            väsentliga kompetenser och underlätta materielförsörjningen i
            en anpassningssituation.
          </note>
          <note>
            Sverige bör eftersträva att ingå i WEAG. Det ankommer på regeringen
            att pröva hur samarbetet från svensk sida närmare bör utformas.
          </note>
          <note>
            Redan i försvarsbeslutets första etapp beslutades det att inom
            landet säkerställa viktig baskompetens.
          </note>
          <note>
            Det handlar om telekrigteknik, avancerad signaturanpassning,
            undervattensteknik, flygteknik för JAS på längre sikt samt underhåll
            och vidmakthållande av det system som ingår i krigsorganisationen.
          </note>
          <note>
            Regeringen kommer också att vidta särskilda åtgärder för att
            säkerställa inhemsk kompetens inom krut- och explosivämnesområdet.
          </note>
          <note>
            Fru talman! Försvarsbeslutet innebär en minskning av både militär
            och civil personal. Detta kommer givetvis att leda till stora
            problem för de enskilda anställda. Regeringen anförde i propositionen
            att något instrument kan behövas som gör att äldre officerare
            med fullmakt kan lämna sina anställningar i förtid. Även viss
            äldre civilanställd personal borde kunna erbjudas särskild pensionsersättning.
          </note>
          <note>
            Regeringen ansåg att det är nödvändigt att parterna tar till
            vara alla möjligheter som finns för att omstruktureringen av Försvarsmakten
            skall kunna fullföljas.
          </note>
          <note>
            Den civilanställda personalen är besviken över de villkor som
            erbjuds denna från Försvarsmakten, men jag vill betona att utskottet
            delar regeringens uppfattning att det ankommer på arbetsmarknadens
            parter att i avtal reglera villkoren för övertalig personal. Jag
            vill också understryka att omstruktureringen av Försvarsmakten
            måste ske med stort hänsynstagande till de anställdas bästa. Alla
            möjligheter till kompetensutveckling, omplacering och avgång med
            pension måste beaktas.
          </note>
          <note>
            Utskottet förutsätter också att myndigheten avsätter de medel
            som behövs för att finansiera kostnaderna för både militär och
            civil personal. Även civil personal måste få ta del av utbildning
            och kompetensutveckling. Utskottet anser att den civila personalen
            fyller en viktig funktion i Försvarsmakten, och det är bra att
            regeringen noga kommer att följa upp Försvarsmaktens utvecklingsinsatser
            för den civila personalen.
          </note>
          <note>
            Fru talman! Jag vill också ta upp frågan om fler kvinnor i försvaret.
            Det är onaturligt med kvinnor i försvaret, lär dåvarande arméchefen
            ha sagt 1987.
          </note>
          <note>
            Lyckligtvis har tiderna förändrats under de år som gått sedan
            dess. Antalet kvinnor i försvaret har successivt ökat, och antalet
            kvinnliga officerare är nu ca
          </note>
          <note>
            300.
          </note>
          <note>
            Den nya totalförsvarsplikten öppnar också nya möjligheter för
            kvinnor att göra värnplikten. Sedan den 1 juli 1995 kan kvinnor
            mönstra utan att bli officerare. Intresset för att göra värnplikten
            har därigenom ökat bland kvinnorna. De första åtta månaderna efter
            beslutet mer än fördubblades intresseanmälningarna jämfört med
            ansökningarna under hela 1994. Det har emellertid inte varit helt
            problemfritt för dessa unga kvinnor. Antagningskraven är höga,
            många har svårt att klara de fysiska kraven, och en del kan inte
            heller finna sig riktigt tillrätta i den typiskt manliga värld
            som försvaret utgör. Men i stort sett är erfarenheterna ändå goda.
          </note>
          <note>
            Det lilla motstånd som kan finnas i försvaret mot kvinnor måste
            övervinnas. Det är naturligtvis inte acceptabelt att kvinnor behandlas
            annorlunda, och
          </note>
          <note>
            Försvarsmakten har här ett stort ansvar att förbättra arbetsmiljön
            och stödja kvinnorna för att få dem att stanna kvar i försvaret.
            Mycket har redan åstadkommits, men än återstår det mycket att
            göra. Här krävs beslutsamhet och modernt ledarskap.
          </note>
          <note>
            Jag har dock träffat kvinnliga officerare som trivs mycket bra
            i sitt yrke, som blivit väl mottagna och som kommer bra överens
            med sina manliga arbetskamrater. Jag anser att det är viktigt
            att ännu fler flickor söker sig till försvaret. Det är en styrka
            för dem som är där att det kommer in flera. Informationen om möjligheterna
            att göra kvinnlig pliktutbildning bör också förbättras.
          </note>
          <note>
            Men det finns i dag inte någon anledning att ändra lagen om möjligheter
            för kvinnor att fullgöra värnplikt eller civilplikt. Eftersom
            kvinnor nu har möjlighet att göra värnplikt enligt den nya lagen,
            bör vi invänta ytterligare erfarenheter från lagens tillämpning
            innan den ändras beträffande kvinnors uppgifter och ansvar i totalförsvaret.
          </note>
          <note>
            Det råder glädjande nog stor enighet när det gäller att få fler
            kvinnor in i försvaret. Försvarsmakten arbetar aktivt för att
            öka antalet kvinnliga officerare. Regeringen med försvarsministern
            i spetsen framhåller också att detta ämnesområde är högt prioriterat,
            och det har vi hört tidigare i dag. Även försvarsutskottet instämmer
            i dessa synpunkter. Utskottet förutsätter i betänkandet att regeringen
            och försvarsmakt fortsätter arbetet med att öka antalet kvinnliga
            officerare. Det är bra för Försvarsmakten och värdefullt för hela
            vårt samhälle.
          </note>
          <note type="speaker">
            Anf. 107 TUVE SKÅNBERG (kd):
          </note>
          <note>
            Fru talman! Jag vill börja mitt anförande med att argumentera
            något för behovet av hjärt- och lungräddning, i enlighet med reservation
            19 avseende mom. 64. I dag utbildas värnpliktiga endast till att
            kunna stoppa blödning och upprätthålla andning. Om alla landets
            värnpliktiga fick utbildning i hjärt- och lungräddning skulle
            det innebära att det civila samhället varje år skulle få ett tillskott
            på ca 30 000 utbildade hjärt- och lungräddare, med färska aktuella
            kunskaper och färdigheter. På sikt skulle det få stora positiva
            effekter för samhället, och förbättra möjligheterna att rädda
            liv vid olyckor och katastrofer. Att utbilda de värnpliktiga i
            hjärt- och lungräddning skulle också innebära en välkommen statushöjning
            för värnpliktsutbildningen och höja de värnpliktigas motivation.
          </note>
          <note>
            Fru talman! Den springande punkten i debatten i dag är att regeringen
            och majoriteten av försvarsutskottet nu beslutar om att skånska
            luftvärnskåren och försvarsområdesstaben i Ystad skall läggas
            ned, direkt motsatt den bedömning som ÖB av militärstrategiska
            skäl har gjort. När försvarsministern presenterade
          </note>
          <note>
            Socialdemokraternas och Centerpartiets omkullkastning av ÖB:s
            plan sade Thage G Peterson: Skulle inte en departementschef ha
            rätt att ändra en myndighets förslag?
          </note>
          <note>
            Detta var förstås en retorisk fråga. Vi vet alla att så är fallet.
            Men om och när en minister stöper om myndighetens - eller om vi
            skall uttrycka det annorlunda, experternas - förslag, kräver faktiskt
            anständigheten att det levereras hållbara argument för omstöpningen.
            Detta har hittills inte skett, och inte heller i debatten i dag.
          </note>
          <note>
            I dag hade försvarsministern och hans handgångna män och kvinnor
            i Centerpartiet sin absolut sista chans att ge svenska folket
            förklaringar och hållbara argument till de förändringar av rent
            omvälvande karaktär som människor i allmänhet grubblar över. Nu
            har försvarsministern gått, och jag får därför vända mig till
            utskottets majoritet. Kom då inte med så taffliga argument som
            tal om flyttkostnader som ÖB inte skulle ha beaktat! Vad skulle
            det ligga för strategiska bedömningar i ett sådant argument?
          </note>
          <note>
            Kom inte heller med en promemoria från augusti som ÖB inte skulle
            ha hunnit ta del av! Det är generande argument av s och c. Det
            är som om ÖB inte hade följt strategiska och säkerhetspolitiska
            analyser, och att detta förslag skulle kastas omkull av en promemoria
            från augusti månad år 1996! Nu spekuleras det i TV, radio och
            tidningar, i ett otal brev och i epost i vår dator om att det
            kan förhålla sig så att statsrådens hemorter och partiers väljartäthet
            har avgjort lokaliseringen. Det är inte jag som påstår detta,
            men ryktesspridningen går.
          </note>
          <note>
            Den enda möjligheten att ta död på detta är att i dag, här och
            nu, prestera hållbara argument för att s och c kastar omkull ÖB:s
            plan. Om inte detta sker får
          </note>
          <note>
            Thage G Peterson och Olof Johansson ta på sig att politikermisstron
            förstärks. Och på tal om flyttkostnader: Om man skall spara på
            flyttkostnader, varför skall då F 5 flyttas?
          </note>
          <note>
            Fru talman! Jag ser att min taletid är slut. Jag nöjer mig med
            att yrka bifall till reservation 8 vid mom.
          </note>
          <note>
            28 och reservation 19 vid mom. 64.
          </note>
          <note type="speaker">
            Anf. 108 TALMANNEN:
          </note>
          <note>
            Jag vill varmt anbefalla att de angivna taletiderna hålls och
            att efterföljande talare håller sig i närheten av talarstolen
            så att vi inte förlorar tid i onödan.
          </note>
          <note type="speaker">
            Anf. 109 OLLE LINDSTRÖM (m):
          </note>
          <note>
            Fru talman! Jag kommer i mitt anförande i denna försvarsdebatt
            i huvudsak att ägna mina minuter till
          </note>
          <note>
            Försvarsmaktens grundorganisation och försvarsindustrins framtid.
          </note>
          <note>
            Till skillnad från tidigare försvarsbeslut har detta betänkande
            tillkommit och styrts av en i förväg bestämd ekonomisk nivå. Utskottsmajoriteten
            har tvingats att anpassa försvarspolitiken efter detta, och därav
            resultatet.
          </note>
          <note>
            Verkligheten har förvanskats och hotbilden har ändrats så att
            den passar en i förväg beslutad ekonomisk nivå. De positiva signalerna
            i vår omvärld har värderats högre medan det negativa har förbisetts.
          </note>
          <note>
            Det innebär en betydande obalans mellan målen, uppgifterna och
            den ekonomiska nivån. Moderata samlingspartiets ekonomiska femårsram
            för totalförsvaret är 19,7 miljarder kronor högre än regeringens,
            vilket innebär en handlingsfrihet i framtiden.
          </note>
          <note>
            Vår uppfattning har varit och är fortfarande att
          </note>
          <note>
            Försvarsmakten borde givits uppdrag att lägga fram ett förslag
            också på den ekonomiska nivå som Moderata samlingspartiet föreslagit.
            Något sådant underlag har inte redovisats i utskottet. Mot den
            bakgrunden är det inte särskilt meningsfullt att peka ut det exakta
            grundorganisatoriska konsekvenserna.
          </note>
          <note>
            Vi utesluter inte att våra förslag också skulle innebära förändringar
            i grundorganisationen, även om de skulle ha en annan omfattning
            än det som föreslagits av regeringen och som utskottsmajoriteten
            har ställt sig bakom. Moderata samlingspartiet har därmed ingen
            anledning att nu ta ställning till framtiden för enskilda förband
            inom ramen för den av Socialdemokraterna och Centern förda politiken.
          </note>
          <note>
            Den förutbestämda ekonomiska ramen har begränsat, för att inte
            säga förhindrat, nästan alla möjligheter till samsyn mellan partierna
            i utskottet.
          </note>
          <note>
            I den beredningsprocess som regeringen anvisade inför -96 års
            försvarsbeslut ingick bl.a. en försvarsekonomisk värdering och
            en samhällsekonomisk värdering. Regeringen skulle lämna sina avvägningar
            som grund för förslaget i propositionen. Dessa tre parametrar
            har inte fullödigt redovisats, vilket vi moderater påpekat. Under
            utskottsbetänkandets framtagande har vi blivit alltmer övertygade
            om den uppenbara brist som finns särskilt vad det gäller de ekonomiska
            underlagen.
          </note>
          <note>
            I den ekonomiska analys som utskottet gjort konstateras att den
            försvarsekonomiska värdering som
          </note>
          <note>
            Försvarsmakten genomfört avseende förändringar i grundorganisationen
            till väsentliga delar är tillfredsställande. Däremot är det inte
            möjligt att med ledning av förslagen i propositionen utläsa i
            vilka delar regeringen gjort en annan ekonomisk bedömning än Försvarsmakten,
            och vad en sådan bedömning grundar sig på. Även om vissa korrigeringar
            gjorts i efterhand ger analysen inslag av stor osäkerhet.
          </note>
          <note>
            Fru talman! Vårt förslag innebär att Försvarsmakten ges i uppdrag
            att med de förutsättningar som följer av att de moderata förslagen
            vinner gehör snarast lämna ett underlag för grundorganisationens
            inriktning. Därför avvisar vi nu, liksom i vår partimotion, samtliga
            nedläggningar av produktionsplattformar enligt utskottsmajoritetens
            förslag.
          </note>
          <note>
            Vi avvisar förslaget att lägga ned krigsflygskolan i
          </note>
          <note>
            Ljungbyhed. Den grundläggande flygutbildningen bör utredas i
            samband med övrig utbildningsverksamhet.
          </note>
          <note>
            Fru talman! Jag skall nu gå över till en specifik del i grundorganisationsförändringen.
            Enligt min mening är utarmningen av försvaret i norra Sverige
            ett allvarligt och oroande problem. Med en nedläggning av
          </note>
          <note>
            Lapplandsbrigaden och NB 20 i Umeå blir hela Västerbotten utan
            militärt försvar. 40 % av landets yta skulle endast ha en brigad
            tillgänglig om något allvarligt skulle hända.
          </note>
          <note>
            Däremot har jag sagt, och jag säger det än i dag, att jag inte
            har förstått varför man har ställt Östersund och Umeå mot vartannat.
            Jag har aldrig kunnat acceptera det resonemanget. Vi borde ha
            båda kvar om vi skall kunna försvara hela Norrland.
          </note>
          <note>
            Den enda landgräns Sverige har österut finns i norra Sverige.
            Om en invation eller något väpnat angrepp skulle inträffa skulle
            Norrbottensbrigaden och befolkningen utsättas för oerhört stora
            risker när avståndet till närmaste hjälp ligger 70 mil bort.
          </note>
          <note>
            Den frustration, besvikelse och ilska som norrlänningar nu ger
            uttryck för är befogad. Många frågar sig om Västerbotten och norra
            Sverige inte är värt att försvara.
          </note>
          <note>
            800-900 hemvärnsmän har bestämt sig för att lämna in utrustningen
            och tacka för sig om NB 20
          </note>
          <note>
            läggs ned. För de försvarsanställda i Umeå är nog
          </note>
          <note>
            Socialdemokraternas och Centerns motiv och argument för bevarande
            av vissa utbildningsplattformar mot nedläggning av andra det mest
            frustrerande.
          </note>
          <note>
            Det måste vara svårt att acceptera att en färdigutvecklad och
            rationell garnison som Umeå läggs ned, medan garnisoner som är
            möjliga att utveckla bibehålls. Jag tror att man kan säga att
            försvarspolitik inte har kommit i första hand.
          </note>
          <note>
            Den andra delen i mitt anförande gäller försvarsindustrin. Svensk
            försvarsindustri har betytt och betyder fortfarande mycket för
            vårt säkerhetspolitiska förtroende. Genom vår kompetenta och högteknologiska
            försvarsindustri visar vi i handling vår vilja och vår förmåga
            och skapar på så sätt ökad trovärdighet och tillit till vårt lands
            säkerhetspolitik. Det förtroendekapitalet måste vi förvalta väl
            även i framtiden.
          </note>
          <note>
            1992 års försvarsbeslut innebar att den nödvändiga materielförnyelsen
            kunde påbörjas, men också genomföras. Den lägre förnyelsetakt
            som blir följden av utskottsmajoritetens förslag är därför oroande.
          </note>
          <note>
            Kravet på att försvarsindustriell kompetens bibehålls ökar med
            behovet av anpassning och tillväxt.
          </note>
          <note>
            Därför föreslår vi att det avsätts 750 miljoner kronor årligen
            för anspassningsinriktade tekniksatsningar i stället för de föreslagna
            550 miljoner kronorna.
          </note>
          <note>
            Den nedgång som sker på den försvarsindustriella marknaden innebär
            att svensk försvarsindustri fullt ut måste ta steget in i internationellt
            samarbete. Detta är en förutsättning för industrins överlevnad,
            för framtida produktutveckling och för att man skall kunna förse
            Sverige med högkvalitativ utrustning till rimliga priser.
          </note>
          <note>
            I näringsutskottets yttrande påpekas behovet av ett fördjupat
            europeiskt samarbete på försvarsindustriområdet. Regeringen och
            utskottet skriver också positivt om det internationella samarbetet.
            Men för att det skall kunna fungera på marknaden, där olika affärskulturer
            möts, måste svensk försvarsindustri få nödvändigt stöd och support
            både vad gäller export och samverkan. I detta avseende måste vi
            bli bättre.
          </note>
          <note>
            Fru talman! Jag står givetvis bakom samtliga moderata reservationer.
            Jag instämmer i Henrik Landerholms yrkande samt yrkar bifall till
            reservation 18, mom. 43.
          </note>
          <note type="speaker">
            Anf. 110 ULF KERO (s):
          </note>
          <note>
            Fru talman! Jag skall i denna debatt ta upp en fråga som inte
            är den mest kontroversiella och som inte är den som har debatterats
            längst. Det gäller ändå en viktig del i det moderna samhället,
            nämligen Försvarsmaktens helikoptrar och deras organisation.
          </note>
          <note>
            Helikopterflygverksamheten inom Försvaret står inför stora förändringar;
            det vet vi alla. Försvarsmaktens helikoptrar har vid förhöjd beredskap
            viktiga funktioner. Deras krigsuppgifter - dvs. de militära -
          </note>
          <note>
            är av den anledningen förstahandsuppgiften.
          </note>
          <note>
            Det moderna samhället ställer också andra krav, där helikopterresurserna
            kommer i en annan dimension. Av den anledningen har verksamheten
            en given plats. Vi talar mycket om en helhetssyn i totalförsvaret
            och om en samordning av resurserna. De fredstida uppgifterna kan
            vara skiftande och av olika slag.
          </note>
          <note>
            Speciellt vid behov av snabbhet och rörlighet har helikoptern
            sin givna plats.
          </note>
          <note>
            I dag har de tre vapenslagen olika organisationer och framför
            allt kulturer. Man har byggt upp verksamheten under en lång tid.
            Detta har fungerat. Det fungerar givetvis bra på sitt sätt. I
            september 1995
          </note>
          <note>
            träffade Sjöfartsverket och Försvarsmakten avtal om dygnetruntberedskap
            på bl.a. Säve, Berga, Kallinge och Visby. Sjöfarts- och Luftfartsverket
            studerar för närvarande samordning av räddningsresurserna. Bl.a.
          </note>
          <note>
            frågan om beredskap i den norra delen av landet, där det inte
            finns någon ständig jourberedskap, blir då belyst.
          </note>
          <note>
            Genom det s.k. nödhelikoptersystemet ges också utökade möjligheter
            att använda Försvarsmaktens resurser för angelägna civila ändamål
            till en rimlig kostnad för sjukvårdshuvudmännen. Detta har gällt
            sedan den 1 juli.
          </note>
          <note>
            Utskottet föreslår, liksom Försvarsmakten, att en ny organisation
            - Försvarsmaktens helikopterflottilj -
          </note>
          <note>
            inrättas på Malmen utanför Linköping. Genom att inrätta denna
            nya organisation skapas ett gemensamt ledningsorgan för Försvarsmaktens
            helikopterverksamhet. Detta underlättar ledning av större samlade
            insatser under förhållanden som kallas kris eller krisliknande.
            Det blir även en bättre samordning och planering av framtida verksamheter,
            där det internationella samarbetet kommer att få en allt större
            plats.
          </note>
          <note>
            Utskottet anser det lämpligt att den nya flottiljens ledning
            lokaliseras till Malmen. En arméflygbataljon är redan lokaliserad
            dit, och det finns en infrastruktur och en tradition för flygverksamhet.
            Vad avser denna del avser regeringen återkomma till riksdagen
            inför budgetåret 1998.
          </note>
          <note>
            Säve har figurerat i debatten och i ett flertal motionsyrkanden.
            Det har gällt framtiden för den marina helikopterverksamheten
            på västkusten, med tanke på den stora sjöfartsstad som Göteborg
            är och den livliga trafik och den befolkningstäthet som finns
            på västkusten.
          </note>
          <note>
            Utskottet konstaterar att tyngdpunkten i produktionen av marina
            krigsförband i framtiden kommer att ligga på ost- och sydkusten.
            Men det betyder inte att västkusten överges. Det kommer att finnas
            helikoptrar på Säve, både för den marina och den civila verksamheten.
          </note>
          <note>
            De administrativa samordningsfrågorna kommer att handhas i den
            nya organisationen för Försvarsmaktens helikopterflottilj. Däremot
            måste ledningsfunktionerna för Göteborgsområdet givetvis fungera
            på ett sådant sätt att samordningen mellan det civila samhället
            och militären kan upprätthållas och utvecklas i en positiv riktning.
            I betänkandet finns också inskrivet att Säve fortsättningsvis
            skall ha en god räddningsberedskap på västkusten. Den oro som
            kommit till uttryck i bl.a. massmedierna är i denna del obefogad.
          </note>
          <note>
            Tunga helikoptrar kommer att finnas inte bara på
          </note>
          <note>
            Säve utan också på Såtenäs och i Ängelholm.
          </note>
          <note>
            Riksdagen bör dock inte nu göra några uttalanden om det blivande
            helikopterprogrammets organisation och om var den skall vara baserad.
            I stället bör man låta Försvarsmakten arbeta färdigt. Regeringen
            avser att återkomma till riksdagen i detta ärende under hösten
            1997.
          </note>
          <note>
            Vidare har utskottet konstaterat att det för närvarande inte
            är aktuellt med ett organiserat luftburet kavalleri. Försvarsmakten
            har utfört prov med en amerikansk och en rysk attackhelikopter.
            Dessa prov skall utvärderas, och man fortsätter med proven.
          </note>
          <note>
            Enligt Försvarsmakten är det inte aktuellt med en ny typ av organisation
            i samband med detta försvarsbeslut. Däremot kan det finnas anledning
            att återkomma då nästa försvarsbeslut skall debatteras.
          </note>
          <note>
            Utskottet har vid tidigare försvarsbeslut behandlat frågan om
            räddningsinsatser och sjuktransporter med försvarets helikoptrar.
            Dessa bör samordnas i så stor utsträckning som möjligt. De helikoptrar
            som är inköpta för att i krig transportera sjuka och skadade bör
            kunna användas bättre i det civila samhället. Givetvis är det
            viktigt att upphandlingen sker på ett konkurrensneutralt sätt
            i förhållande till civila helikopterföretag.
          </note>
          <note>
            Utskottet förutsätter att arbetet med effektivare helikopterberedskap
            när det gäller sjuktransporter fortsätter, och att ansträngningar
            görs för att få till stånd avtal om sjuktransporter med sjukvårdshuvudmännen.
          </note>
          <note>
            Avslutningsvis, herr talman: Den nya organisationen bör också,
            vilket utskottet även tidigare framhållit, ge möjlighet till en
            bättre räddningsberedskap i norra Sverige, men även, vilket är
            mycket viktigt, i landet som helhet - för nationens och medborgarnas
            bästa.
          </note>
          <note>
            Herr talman! Med detta yrkar jag bifall till utskottets hemställan
            i mom. 47.
          </note>
          <note type="speaker">
            Anf. 111 EVA FLYBORG (fp) replik:
          </note>
          <note>
            Herr talman! Den nya helikopterflottiljen är bra.
          </note>
          <note>
            Det har vi i Folkpartiet också tillstyrkt. Det är bra att man
            samordnar inköp m.m. och förbättrar utnyttjandet av skattemedlen.
          </note>
          <note>
            Jag måste ändå ställa en fråga till Ulf Kero som svarar för socialdemokraterna
            på det här området. Det kommer ju att finnas två marina centrum
            på ost- och sydkusten. Där måste enligt all rimlig logik helikopterverksamheten
            med divisioner ingå. Innebär det att
          </note>
          <note>
            Ulf Kero kan garantera att det även i fortsättningen kommer att
            finnas en division helikoptrar på Säve?
          </note>
          <note type="speaker">
            Anf. 112 ULF KERO (s) replik:
          </note>
          <note>
            Herr talman! Försvarsmakten har - vilket även utskottet konstaterar
            - kommit fram till att tyngdpunkten för den nya organisationen
            kommer att finnas på ost- och sydkusten. Men det innebär ju inte
            att man gräver ned sig där. Det är ju rörliga farkoster och man
            kan transportera sig väldigt snabbt. Så det är ju ingenting som
            säger att man enbart kommer att vara där, utan man kommer även
            att finnas på västkusten. Som jag sade kommer västkusten för den
            skull inte att bli utan resurser.
          </note>
          <note>
            När det gäller frågan om hur det blir med den nya helikopterdivisionen
            är det så att Försvarsmakten skall bli klar med utvärderingen
            och återkomma till regeringen under nästa år. Så Eva Flyborg kan
            ju återkomma när det blir aktuellt.
          </note>
          <note type="speaker">
            Anf. 113 EVA FLYBORG (fp) replik:
          </note>
          <note>
            Herr talman! Ulf Kero säger nu att västkusten inte kommer att
            bli utan resurser. Men det kan ju innebära allt från 1 krona till
            nästan vad som helst. Inga resurser innebär noll, allt annat är
            vad som helst. Det är absolut inte detsamma som en väl fungerande
            division. En sådan finns i dag och den är dessutom oerhört viktig
            för den marina infrastrukturen som helhet i
          </note>
          <note>
            Göteborgsområdet.
          </note>
          <note>
            Jag har inte fått något riktigt svar, så jag måste fråga Ulf
            Kero: Vad är egentligen anledningen till att utskottet inte kan
            tillstyrka den utredning som Folkpartiet har föreslagit? Då hade
            vi fått en saklig grund för att fatta ett bra beslut, i stället
            för att som nu lämna frågan till regeringen eller Försvarsmakten.
            Varför skall vi i riksdagen inte använda de medel vi har för att
            göra en utredning och få en egen uppfattning?
          </note>
          <note type="speaker">
            Anf. 114 ULF KERO (s) replik:
          </note>
          <note>
            Herr talman! Försvarsmakten gör ju en utredning.
          </note>
          <note>
            Det är bäst att vänta på den först. Sedan kommer den ju till
            riksdagen.
          </note>
          <note>
            Jag kan också säga till Eva Flyborg att jag har fått ett brev
            om att försvarsbeslutet är positivt för Säve.
          </note>
          <note>
            Det står: Personalen vid tolfte helikopterdivisionen har under
            flera år arbetat för ett nytänkande inom den offentliga sektorns
            flygverksamhet, ökad effektivitet och minskade kostnader för samhället.
            Med den skrivning om att Försvarsmaktens helikoptrar skall utnyttjas
            även under fredstid som riksdagen antagit i sitt försvarsbeslut
            kommer förhoppningsvis tolfte helikopterdivisionen på Säve att
            få en fortsatt viktig militär som civil funktion i samhället i
            framtiden.
          </note>
          <note>
            Det är just detta som vi arbetar med.
          </note>
          <note type="speaker">
            Anf. 115 ROLF GUNNARSSON (m):
          </note>
          <note>
            Herr talman! Fredagen den 13 december 1996
          </note>
          <note>
            kommer att bli en ljusets dag på många håll i landet, och en
            dag av mörker på andra håll. Allt beror på hur snävt man ser på
            försvarsfrågan, på hela frågan om vår försvarspolitik - allt med
            sikte på sekelskiftet.
          </note>
          <note>
            Utan att först vara lokalpatriot, utan att ens försöka tala i
            egen sak, utan att starta med att tala för ett hemmaregemente
            kan jag konstatera det som flera av mina moderata företrädare
            i debatten har konstaterat:
          </note>
          <note>
            Dagens beslut är ett beslut som handlar om reell nedrustning
            av det svenska försvaret. Det är den sorgliga mörka delen denna
            luciadag 1996.
          </note>
          <note>
            Herr talman! Jag tänkte inleda med något om den moderata synen
            på försvarsområdena och försvarsområdenas betydelse - deras, som
            vi moderater anser, stora betydelse.
          </note>
          <note>
            Med den kraftiga nedrustning av FO-stabernas arbete som majoriteten
            föreslår i dag blir det ännu viktigare var i landet de finns.
            Detta enligt den moderata synen.
          </note>
          <note>
            Regeringen och Centern har i det betänkande som vi behandlar
            i dag ett luddigt, inte särskilt väl definierat förslag. Det är
            kanske något av en viljeyttring om en, som det heter, militär
            organisationsenhet. Den skall ersätta de riktiga FO-staber som
            majoriteten vill lägga ned. Det finns inte någon konkret definition
            av vad denna enhet innebär. Den här meningen kom till i allra
            sista stund innan betänkandet skulle slutjusteras.
          </note>
          <note>
            Det blev kanske något av en nödlösning då majoritetspartierna
            var hårt pressade från många nedläggningsdrabbade orter runt om
            i landet.
          </note>
          <note>
            Nu ger man ett löfte om något odefinierbart, något luddigt, en
            enhet som ingen vet något om.
          </note>
          <note>
            Jag måste här återge vad Anders Svärd från Centern sade i sitt
            anförande på förmiddagen. Han sade något om att propositionen
            inte var konkret på den här punkten. Men sedan tyckte han och
            tycker tydligen att den skrivning som nu finns är mera konkret.
          </note>
          <note>
            Jag skulle vilja påstå att det är exakt tvärt om. Det har kanske
            att göra med att herr Svärd själv författade den luddiga texten
            om de nya FO-staberna.
          </note>
          <note>
            Vi moderater har en klar uppfattning om försvarsområdesstabernas
            betydelse. Betydelsen har definitiv inte minskat och kommer definitivt
            inte att minska, som jag inledde med att säga. Vi skulle kunna
            påstå att värdet har ökat och ökar kraftigt med det förslag om
            fredsförbandsnedläggningar som majoriteten i dag föreslår och
            som man vad jag förstår avser att klubba igenom senare i kväll.
            Att då också lägga ned ett antal försvarsområdesstaber, till vars
            viktigaste uppgifter hör samverkan med de civila delarna av totalförsvaret,
            bl.a. den viktiga biten med hemvärnet, som har diskuterats tidigare
            i dag, förefaller vara ett steg i totalt fel riktning och aningen
            ogenomtänkt.
          </note>
          <note>
            Den huvudprincip som tidigare finns och som i dag gäller, om
            ett län-ett försvarsområde, bör vara det som gäller även fortsättningsvis
            - detta enligt vår moderata modell. I stället för att slå ihop
            FO-staberna bör nuvarande organisation, enligt den moderata inriktningen,
            vara den som gäller och vara den modell som är bäst. Sedan kan
            säkert organisationen slimmas.
          </note>
          <note>
            Ett undantag i vår syn på bevarandet är FO-
          </note>
          <note>
            staberna i Kiruna och Kalix.
          </note>
          <note>
            Men som sagt var: Vad är det nu som föreslås av majoriteten?
            Det finns ju stora oklarheter i den delen.
          </note>
          <note>
            Och kan Centern och Anders Svärd verkligen säga att de värnar
            om folkförsvaret då de nu är beredda att lägga ned en rad staber?
          </note>
          <note>
            Det talas ju i dag mycket om den folkliga förankringen. Det är
            riktigt, att utan en folklig förankring kommer det aldrig att
            bli ett slagkraftigt försvar. Det har många sagt i dagens debatt.
          </note>
          <note>
            Men just bibehållandet av FO-staberna är, som vi ser det, en
            viktig pusselbit för att bibehålla just den folkförankringen.
            Det går inte att i ena stunden tala om behovet av folklig förankring
            och samtidigt rycka undan benen och förutsättningarna för verksamheten.
          </note>
          <note>
            Låt oss se den folkliga förankringen som ett bord - då kommer
            det bordet att rasa omkull. Vi kommer, då röstningen sker i kväll,
            att noga notera vilka och vem som ser till att det bordet rasar
            samman.
          </note>
          <note>
            Det talas i majoritetsförslaget om en anknytning till länsstyrelserna
            av den s.k. militära enheten. Vi vet hur det har gått med de s.k.
            beredskapsenheterna, de tidigare försvarsenheterna vid våra länsstyrelser.
          </note>
          <note>
            Enheterna har skurits ned dramatiskt, och vi har i försvarsutskottet
            fått larm från vissa län, där kraven på neddragningar på länsstyrelserna
            - krav som vi ställt här i riksdagen - tecknats in och genomförts
            just genom neddragningar på försvarssidan, på beredskapssidan.
          </note>
          <note>
            Därför är det, som vi ser det, olyckligt att lägga också den
            här verksamheten på länsstyrelserna.
          </note>
          <note>
            Herr talman! Jag står givetvis bakom alla moderata reservationer,
            men jag vill här instämma i Lennart
          </note>
          <note>
            Rohdins yrkande om bifall till reservation 6, mom.
          </note>
          <note>
            17.
          </note>
          <note>
            Jag skall avsluta med något som jag kallar funderingar från en
            ersättare i försvarsutskottet, eftersom det är första gången jag
            haft förmånen att följa ett försvarsbeslut på nära håll - själva
            arbetet bakom kulisserna, om jag får uttrycka mig så slarvigt.
          </note>
          <note>
            Jag påstår att det är endast här i riksdagen, och möjligen i
            en statlig verksamhet, som det kan ske en så okonkret handläggning
            som har präglat detta arbete. Flera har varit inne på det. Jag
            tror att handläggningar av det här slaget knappast gynnar försvaret,
            knappast gynnar och stärker försvarsviljan eller gynnar och stärker
            dem som arbetar inom det svenska försvaret.
          </note>
          <note>
            Jag har under debatten sagt att det har varit knapphändiga, rätt
            underliga och bristfälliga ekonomiska underlag. Jag tycker mig
            ha sett ett mycket varierat intresse då det gäller att ta fram
            ekonomiska underlag för de olika enheterna.
          </note>
          <note>
            Nu skall jag gå över till en viktig bit, enligt min mening. Jag
            vet inte riktigt hur det blir bildligt då man ber en överbefälhavare
            rätta in sig i ledet. Men jag menar att ÖB nu måste, oavsett vilken
            åsikt han har om det beslut vi fattar i kväll om fredsorganisationen,
            rätta in sig i ledet och acceptera det. Det är alltså helt nödvändigt
            att ÖB rättar sig efter det demokratiska beslut som vi fattar.
          </note>
          <note>
            Jag kan ta ett konkret exempel. Om nu riksdagen i dag - vilket
            jag självklart hoppas, och då är jag väldigt mycket en lokalpatriot
            - beslutar att Dalabrigaden i Falun, NB 13, skall vara kvar, måste
            också detta accepteras av alla. Och då menar jag de satsningar,
            kvantitativt och kvalitativt, som är nödvändiga för att det skall
            bli en livskraftig brigad och ett livskraftigt regemente. Det
            här är en fråga som har oroat många på regementen i landet.
          </note>
          <note>
            Herr talman! Den här sista delen var, som sagt var, personliga
            funderingar. Rent personligen tycker jag också att den diskussion
            och den debatt som förts har varit för mycket fokuserad till den
            södra delen av vårt land. Visst är jag medveten om att stordelen
            av Sveriges befolkning bor där, men allt har fokuserats för mycket
            på problemen i söder. Och jag har funderingar och undringar på
            en hel del, då det gäller luftrum, lokaliseringar av förband i
            fråga om framtidsperspektiv och annat.
          </note>
          <note>
            Hos oss i Norrland - även om jag själv representerar nordligaste
            delen av Svealand - har vita fläckar på den svenska försvarskartan
            varit det stora samtalsämnet. Först var det den vita fläcken från
            Uppsala/Kungsängen upp till Sollefteå/Östersund. Då den fläcken
            försvann dök en ny, stor och otäck vit fläck upp, nu i Västerbotten.
            Låt mig säga, herr talman, att jag - fortfarande med mina egna
            ögon - med stor oro noterar detta faktum.
          </note>
          <note type="speaker">
            Anf. 116 ANDERS SVÄRD (c) replik:
          </note>
          <note>
            Herr talman! Rolf Gunnarsson säger med darrande röst att han
            noga skall följa hur vi röstar här i kammaren i kväll. Det är
            inte ett särskilt upphetsande påstående, eftersom det är offentligt
            hur vi röstar. Den här debatten är till för att vi skall tala
            om var vi står. Det är alltså inte något märkligt i det.
          </note>
          <note>
            Jag är helt övertygad om att det skulle vara bra för den fortsatta
            debatten om försvarsområden respektive försvarsområdesstaber om
            Rolf Gunnarsson läste betänkandet. Det anförande som jag har haft
            möjlighet att lyssna till gav tydliga belägg för att det råder
            en viss förvirring i frågan.
          </note>
          <note>
            Utskottet stryker under vikten av att man inte utan att först
            noga pröva saken en gång till skall lägga ned fler staber än nödvändigt,
            just på grund av den folkliga förankringen och behovet av kontakter
            med myndigheter och andra. Själva syftet är vi alltså överens
            om, och jag har litet svårt att inse att Rolf Gunnarsson inte
            har förstått det som vi har skrivit i betänkandet.
          </note>
          <note>
            Jag vill upprepa att det vore intressant att få veta mera ingående
            vilka de moderata alternativen är till det som är majoritetens
            förslag här i dag. Men jag får väl inte något svar av Rolf Gunnarsson
            heller.
          </note>
          <note type="speaker">
            Anf. 117 ROLF GUNNARSSON (m) replik:
          </note>
          <note>
            Herr talman! Anders Svärd sade tidigare till Anders Björck att
            han hade monopol på vad som är sanning. Det smittade möjligen
            av sig, så att monopolet nu har överförts till en annan Anders,
            nämligen
          </note>
          <note>
            Anders Svärd.
          </note>
          <note>
            Nedläggningar sker i Ystad, Växjö, Kalmar, Gävle, Borås, Linköping,
            Västerås och Östersund. Kallar ni det att stärka folkförankringen,
            som Centern och
          </note>
          <note>
            Anders Svärd pratar så mycket om? Är nedläggningarna på de uppräknade
            orterna att stärka den folkliga förankringen? Det har jag väl
            inte fattat fel i alla fall?
          </note>
          <note type="speaker">
            Anf. 118 ANDERS SVÄRD (c) replik:
          </note>
          <note>
            Herr talman! Jag redde ut detta i ett tidigare replikskifte.
            Den minskning av antalet försvarsområden som Överbefälhavaren
            föreslog är ju betingad av ett behov att spara pengar. För att
            denna nedskärning av försvarsområden inte skall få den omfattande
            negativa konsekvens som den skulle få om det skedde rakt av, har
            det förslag som nu finns i betänkandet i form av ett tillkännagivande
            kommit till. Det handlar om försvarsområdesstaberna och hur de
            organiseras, om resurserna och hur de används, för att man skall
            kunna se till att det finns staber på mer än ett ställe inom varje
            försvarsområde. Det är den frågan som regeringen har fått i uppdrag
            att titta på. Det är ett sätt att stärka den folkliga förankringen
            i förhållande till försvarsmaktsplanen, som var ÖB:s förslag.
          </note>
          <note type="speaker">
            Anf. 119 ROLF GUNNARSSON (m) replik:
          </note>
          <note>
            Herr talman! Det kommer nog fler under kvällens lopp, Anders
            Svärd, som vill veta någonting inom det här ämnesområdet, så jag
            skall inte förlänga tiden med det.
          </note>
          <note>
            Jag blev inte mycket klokare i frågan om enheter och vilka som
            inte skulle kosta någonting. Enligt betänkandet skulle det inte
            kosta någonting utan gå inom det nuvarande ekonomiska utrymmet.
            Men vad det är vet ingen. Det var väl ett hastverk av bästa märke
            när det här skrevs in i betänkandet i slutsekunderna.
          </note>
          <note type="speaker">
            Anf. 120 NILS-GÖRAN HOLMQVIST (s):
          </note>
          <note>
            Herr talman! Näringsutskottet har haft möjlighet att yttra sig
            över försvarsindustrins ställning vid besparing inom försvaret.
          </note>
          <note>
            Näringsutskottet anser att den svenska försvarsindustrins förmåga
            att leverera kvalificerade högteknologiska produkter till det
            svenska försvaret har ett stort försvars- och säkerhetspolitiskt
            värde. Här gäller att den industripolitiska betydelsen av denna
            produktion är hög. Ett kvalificerat tekniskt kunnande har frambringats
            i försvarsindustrin.
          </note>
          <note>
            Spridningseffekterna har i ett flertal fall uppstått i form av
            civila tillämpningar av tekniken inom den övriga industrin, genom
            civil omvärdering i samhället.
          </note>
          <note>
            Ett exempel är den s.k. hundnosen, som man nu arbetar med. Den
            kommer även att kunna användas i civil produktion. Bl.a. Tullen
            kommer att kunna använda den för att hitta narkotika och på andra
            områden. Det finns alltså från försvarsindustrins synpunkt ett
            mycket stort område för civil tillämpning.
          </note>
          <note>
            Den höga tekniska nivån grundar sig bl.a. på ett väl fungerande
            samspel mellan forskning och industriproduktion. Vid en jämförelse
            med omvärlden står den svenska försvarsindustrin i främsta ledet.
          </note>
          <note>
            Trots att det handlar om högteknologiska produkter med omfattande
            utvecklingskostnader är den kostnadseffektiv även sett till motsvarande
            produktion i de försvarsindustriella stormakterna.
          </note>
          <note>
            Utformningen av försvarets anpassningsförmåga kommer att ställa
            förändringskrav på försvarsindustrins tekniska kompetens och industriella
            struktur.
          </note>
          <note>
            Näringsutskottet finner det värdefullt att en utredning skall
            tillsättas inför 1998 års säkerhetspolitiska kontrollstation med
            syfte att analysera vilka försvarsteknologiska kompetenser som
            krävs för en god anpassningsförmåga. I en sådan bör ingå att se
            över de kortoch långsiktiga förutsättningarna för försvarsindustrins
            överlevnad och utveckling.
          </note>
          <note>
            Näringsutskottet understryker vikten av att Försvarsmaktens kompetens
            som kravställare och uppköpare av försvarsmateriel kan vidmakthållas.
          </note>
          <note>
            Näringsutskottet går inte in på medlemskapet i
          </note>
          <note>
            WEAG. Den frågan tar vi inte ställning till, utan det överlåter
            vi till Försvarsdepartementet och försvarsutskottet att göra.
            Utskottet välkomnar däremot ett fördjupat europeiskt samarbete
            inom försvarsindustrins område. Med hänsyn till vikten av att
            bibehålla en hög teknisk nivå inom kritiska områden och en fortsatt
            kostnadseffektiv materielförsörjning framstår ett utökat internationellt
            samarbete som en förutsättning för den svenska försvarsindustrins
            överlevnad.
          </note>
          <note>
            Det är viktigt att den svenska försvarsindustrin får delta på
            likvärdiga villkor i den omstrukturering som görs ute i Europa
            inom försvarsindustrin. Ett organiserat samarbete kommer enligt
            näringsutskottets uppfattning att ge försvarsmyndigheter och försvarsindustri
            bättre möjligheter till samordning med andra deltagarländer. Samarbetet
            bör också omfatta försvarsforskningen.
          </note>
          <note>
            I detta sammanhang vill näringsutskottet påminna om vad vi sade
            i vårt yttrande hösten 1995: "Från strikt näringspolitisk synpunkt
            och utan att beröra frågan om ändring i lagstiftningen menar utskottet
            att det kan vara av värde med en översyn av eventuella hinder
            som försvårar för svensk försvarsindustri att delta i främst europeisk
            men även övrig internationell samverkan." I syfte att undanröja
            sådana hinder är det enligt näringsutskottets mening väsentligt
            att denna analys infogas i den nämnda utredningen om en strategi
            för försvarets förmåga till materiell förnyelse.
          </note>
          <note>
            Näringsutskottet ser med tillfredsställelse att regeringen bedömer
            att de planerade materielprojekten innebär att kompetens kan bevaras
            och utvecklas inom stora delar av den svenska försvarsindustrin
            under försvarsbeslutsperioden.
          </note>
          <note>
            Näringsutskottet understryker vikten av att den planerade avsättningen
            till teknologiska satsningar på
          </note>
          <note>
            550 miljoner kronor också kommer att genomföras.
          </note>
          <note>
            Näringsutskottet ser det också som angeläget att regering och
            försvarsmyndigheter på ett aktivt sätt stöttar försvarsindustrins
            exportansträngningar, under förutsättning att dessa överensstämmer
            med våra riktlinjer för export.
          </note>
          <note>
            Då det gäller civil produktion hänvisar utskottet till slutsatserna
            i de två studier som framhållits i rapporten av f.d. generaldirektören
            Per Borg, nämligen att tillgången på riskvilligt kapital är ett
            problem för den civila produktionen.
          </note>
          <note>
            I detta anförande instämde Håkan Strömberg och
          </note>
          <note>
            Helena Frisk (båda s).
          </note>
          <note type="speaker">
            Anf. 121 ANNIKA NORDGREN (mp) replik:
          </note>
          <note>
            Herr talman! Vi hörde nyss Nils-Göran Holmqvist berätta om försvarsindustrin
            som om man bara skulle göra industriella ställningstaganden när
            det gäller den sektorn. Vi hörde att den svenska försvarsindustrin
            skall få likvärdiga villkor med den europeiska, och majoriteten
            i näringsutskottet vill undanröja eventuella hinder för försvarsindustrin.
            Däremot hörde vi att näringsutskottet inte tar ställning till
            huruvida vi skall bli medlemmar i WEAG eller inte.
          </note>
          <note>
            Min fråga blir då: Anser Nils-Göran Holmqvist verkligen att det
            går att ensidigt tala om försvarsindustrin från rent försvarsindustriella
            synpunkter?
          </note>
          <note>
            Måste inte även ledamöterna i näringsutskottet diskutera andra
            överväganden och väga in dessa i sina ansträngningar att exportera
            så mycket som möjligt?
          </note>
          <note>
            Det är krigsmateriel det handlar om. Då menar jag att det automatiskt
            kommer in en moralisk aspekt och en etisk aspekt som alla, oavsett
            vilket utskott man sitter i, borde dela.
          </note>
          <note>
            Anf. 122 NILS-GÖRAN HOLMQVIST (s)
          </note>
          <note>
            replik:
          </note>
          <note>
            Herr talman! Det är självklart att vi tittar på det här ur näringspolitisk
            synpunkt. Därför sade jag också i mitt anförande att det är viktigt
            att försvarsindustrins produkter går att överföra till civil produktion.
            Jag visade också med några exempel hur svensk försvarsindustri
            har berikat den civila produktionen.
          </note>
          <note>
            Bl.a. tog jag upp den s.k. hundnosen, som är en av de produkter
            som har kommit till på grund av det höga tekniska kunnandet i
            försvarsindustrin.
          </note>
          <note type="speaker">
            Anf. 123 ANNIKA NORDGREN (mp) replik:
          </note>
          <note>
            Herr talman! Just där är Nils-Göran Holmqvist och jag överens.
            Det finns en stor kompetens inom den svenska försvarsindustrin.
            Jag menar att vi bäst hjälper fram den genom att satsa på civil
            produktion, som är betydligt mer långsiktig och mer strävar mot
            det mål som jag hoppas att vi har gemensamt, nämligen en fredligare
            värld.
          </note>
          <note>
            Men om man tittar på det här ur en enbart näringspolitisk synvinkel
            får man förstås fram de argument om likvärdiga villkor med den
            europeiska försvarsindustrin som Nils-Göran Holmqvist tog upp
            i sitt anförande, och det innebär automatiskt en uppluckring av
            våra exportregler.
          </note>
          <note>
            Man skall också undanröja eventuella hinder osv., samtidigt som
            man delvis gör andra ställningstaganden när det gäller att uttala
            om vi skall bli medlemmar i WEAG eller inte. Jag tycker att det
            här haltar litet.
          </note>
          <note>
            Jag tycker att man tassar i en gråzon när det gäller vad man
            skall uttala sig om och inte. Även näringsutskottets medlemmar
            måste se till etiska och moraliska aspekter när man diskuterar
            försvarsindustrifrågorna och inte enbart näringspolitiska. Det
            går inte att hålla isär detta, Nils-Göran Holmqvist.
          </note>
          <note>
            Anf. 124 NILS-GÖRAN HOLMQVIST (s)
          </note>
          <note>
            replik:
          </note>
          <note>
            Herr talman! Om Annika Nordgren hade lyssnat på vad jag sade
            hade hon uppfattat varför vi tar dessa hänsyn. Vi tittar på försvarsindustrin
            ur näringspolitisk synpunkt. Försvarsindustrin är i Sverige en
            stor näring, och det måste vi ha med oss när vi diskuterar.
          </note>
          <note>
            Vi i näringsutskottet har tittat på det här utifrån helt näringspolitiska
            utgångspunkter. Vi har inte tagit hänsyn till om vi skall vara
            med i WEAG eller inte därför att det inte tillhör vår kompetens
            att göra det.
          </note>
          <note>
            Vi har tittat på vad vi skall använda svensk försvarsindustri
            till.
          </note>
          <note>
            Jag sade också att svensk försvarsindustri har mycket som vi
            kan överföra till civil produktion. Jag visade på ett exempel.
            Jag skulle kunna visa på många fler. Jag kan inbjuda Annika Nordgren
            att komma ned till Bofors i Karlskoga, så skall vi titta på de
            civila produkter som man har där och som har kommit till utifrån
            försvarsindustrins höga tekniska kunnande.
          </note>
          <note type="speaker">
            Anf. 125 CARL FREDRIK GRAF (m):
          </note>
          <note>
            Herr talman! Jag vill i dagens debatt ta upp några av de komponenter
            som ingår i det försvarsbeslut som riksdagen skall ta ställning
            till i dag, av vilka någon ännu inte är berörd. Det gäller framför
            allt min första punkt, som handlar om reservofficerarnas roll
            i försvarsmakten i framtiden.
          </note>
          <note>
            Jag kan inte annat än uttrycka min förvåning över förhållandet
            att regeringen ännu inte återkommit till riksdagen med en sammanhållen
            syn på personalförsörjningsfrågorna vad avser de anställda i Försvarsmakten.
            Försvarsutskottet och riksdagen har vid två tillfällen begärt
            förslag från regeringen. I april 1995
          </note>
          <note>
            skrev utskottet i sitt betänkande att regeringen slutligen borde
            redovisa ett förslag inför försvarsbeslutet
          </note>
          <note>
            1996. Där är vi nu. Trots att utskottet på nytt tog upp samma
            fråga i november 1995, med samma uppmaning till regeringen, kan
            vi ännu ej se något resultat.
          </note>
          <note>
            Det torde vara relativt unikt att riksdagen för tredje gången
            i en fråga av denna dignitet måste påpeka för regeringen att den
            måste lämna en sammanhållen syn på personalfrågorna. Jag kan inte
            tolka regeringens underlåtenhet att handla på annat sätt än att
            man inte har någon viljeinriktning när det gäller synen på reservofficerarnas
            roll i Försvarsmakten i framtiden. Eller, vilket vore ännu värre,
            rör det sig måhända om ointresse?
          </note>
          <note>
            I propositionen finns endast en grund text om att reservofficeren
            måste kunna tjänstgöra inom grundorganisationen, något som regeringen
            tydligen vill ta sig mer tid för att göra en grundlig analys av.
          </note>
          <note>
            Enligt min mening är det viktigare att skapa en struktur som
            gör det möjligt att i första hand tillvarata reservofficerens
            kompetens i krigsorganisationen.
          </note>
          <note>
            Övergripande för Försvarsmakten är i det läget att förbandsövningar
            kan genomföras och att personalen får tillfälle att träna sig
            i sina respektive befattningar.
          </note>
          <note>
            I ett krympande försvar drabbas naturligtvis också reservofficerens
            möjligheter till övning. En idé som förts fram i den moderata
            partimotionen är att låta två reservare dubblera varandra i samma
            befattning. Det är viktigt att ha en tydlig krigsbefattning. Annars
            riskerar motivationen att minska.
          </note>
          <note>
            Det är också av stor betydelse att ta ställning till frågor som
            gäller de ekonomiska villkoren och meritvärderingen av reservofficersutbildningen.
          </note>
          <note>
            Jag vill därför, herr talman, verkligen understryka att regeringen
            nu måste ta riksdagens beslut på allvar och återkomma med förslag.
            Riksdagen anser sig nu nödsakad att rikta en uppmaning tre gånger
            i samma ärende, och det är redan två gånger för mycket.
          </note>
          <note>
            Ett annat förhållande som inte blir föremål för beslut denna
            gång är försvarets skolverksamhet. Regeringen har tillsatt en
            utredning som skall se över denna. Likväl tar regeringen nu steget
            att slå samman
          </note>
          <note>
            Försvarshögskolan och Militärhögskolan, utan att förslaget blivit
            föremål för någon närmare beredning.
          </note>
          <note>
            Med hänsyn till att någon sakligt underbyggd beredning inte har
            förekommit och att en utredning om just skolverksamheten tillsätts
            ter sig förslaget något förhastat.
          </note>
          <note>
            I propositionen nämns kortfattat verksamheten vid flygvapnets
            Halmstadsskolor, F 14. Det är Försvarsmaktens största skolenhet,
            med ansvar för utbildning främst inom Flygvapnet men även för
            totalförsvaret i övrigt.
          </note>
          <note>
            I propositionen står det: "Det bör ankomma på regeringen att
            besluta om den framtida förändringen av verksamheterna vid F 14."
            På ett annat ställe framgår att F 14 är en del av den i propositionen
            föreslagna grundorganisationen. Jag förutsätter därför att riksdagen
            får ta ställning till F 14:s framtid i ett beslut som också rör
            den övriga skolverksamheten inom försvaret, mot bakgrund av den
            skolutredning regeringen just har beslutat om direktiv till. Det
            är en skolutredningen som för övrigt innebär att osäkerheten om
            framtiden kvarstår för väldigt många anställda inom
          </note>
          <note>
            Försvarsmakten.
          </note>
          <note>
            De erfarenheter som hittills presenterats avseende
          </note>
          <note>
            F 14 visar att en uppdelning och omlokalisering av utbildningen
            medför avsevärda kostnader och kompetensförluster. Någon påtaglig
            ekonomisk vinst har således inte kunnat påvisas, vare sig för
            den kommande eller för den därpå följande femårsperioden.
          </note>
          <note>
            Britt Bohlin talade i sitt huvudanförande om att skolutredningen
            skulle leda till en kraftsamling i ett totalförsvarsperspektiv.
            Jag menar att F 14 redan har kommit en mycket god bit på väg i
            den riktningen.
          </note>
          <note>
            Jag är dessutom mycket optimistisk vad gäller möjligheterna att
            samordna en del av den utbildning som bedrivs vid F 14 med utbildningen
            inom Halmstad armégarnison. Samordningen mellan arméns och flygets
            enheter i Halmstad bör således kunna utvecklas från att som nu
            i första hand gälla stödfunktioner till att även avse utbildning.
            Genom att man har slagit in på den här vägen kommer man att kunna
            uppnå ytterligare effektiviseringar.
          </note>
          <note>
            Den breda kompetens som finns vid F 14 för både officersutbildningen
            och annan för totalförsvaret gemensam utbildning har dokumenterat
            mycket bra förutsättningar att utvecklas i Halmstad.
          </note>
          <note>
            Till slut, herr talman, vill jag nämna något om arméns enheter
            i Halmstad. Genom den omlokalisering av Lv 6 som riksdagen beslutade
            för några år sedan, och genom de investeringar som därefter gjorts
            i mark- och övningsanläggningar, har det skapats en utbildningsplattform
            som motsvarar högt ställda krav för en modern soldatutbildning.
            Förutsättningarna för kommunens markförvärv är för övrigt klara,
            i motsats till vad någon tidigare talare sade, och kommunfullmäktige
            i Halmstad kommer att fatta sitt beslut i nästa vecka.
          </note>
          <note>
            Den sammanlagda effekten av de investeringar som gjorts i Halmstad
            och beslutet att låta garnisonen få vara kvar och utvecklas där
            är bra. Ytterligare samordningsvinster som finns att göra mellan
            flyget och armén gör att Försvarsmakten har anledning att med
            tillförsikt se fram emot ett gott produktionsresultat avseende
            de enheter som utbildas i Halmstad.
          </note>
          <note>
            Det är emellertid beklagligt att den totala ekonomiska ramen
            för Försvarsmakten blivit så liten som nu är fallet. Det moderata
            alternativet hade inneburit helt andra förutsättningar för soldatutbildning
            på olika platser i landet, inte minst vad avser den materiella
            förnyelsen.
          </note>
          <note>
            I detta anförande instämde Liselotte Wågö (m).
          </note>
          <note type="speaker">
            Anf. 126 INGA BERGGREN (m):
          </note>
          <note>
            Herr talman! Riksdagens tidigare beslut om Försvarsmakten som
            en myndighet skulle göra det möjligt att ge en samlad och bättre
            överblick och sammanvägning mellan krig, fred, operativa krav,
            utbildning och inte minst ekonomi. Alltså skulle ÖB utifrån riksdagens
            bedömningar av det säkerhetspolitiska läget och ekonomiska ramar
            forma en helhetslösning för grund- och krigsorganisation. Direktiven
            till ÖB
          </note>
          <note>
            efter förra årets decemberbeslut innebar prioritering av luftförsvar,
            långsiktighet, rekryteringskraft, återtagnings- och utvecklingsmöjligheter
            i kvarvarande krigsförband och fredsanläggningar och en över tiden
            hållbar ekonomi.
          </note>
          <note>
            Alla är eniga om luftförsvarets betydelse. Det är det sista man
            bör inskränka på. De militära hoten kommer först genom luften.
            Tvärtemot bättre vetande och mot ÖB föreslår försvarsutskottet
            en avveckling av Lv 4 i Ystad och en flyttning av mer än 150 officerare
            i kårens krigsförband. Detta innebär att kompetensen skingras
            och att dugligheten sänks för lång tid.
          </note>
          <note>
            Utskottet konstaterar att de bästa förutsättningarna för att
            utbilda luftvärnsförband finns vid Lv 4. Detta förband, som med
            råge uppfyller alla kriterier som uppställs för den framtida krigsmaktens
            utveckling och vidmakthållande, föreslås läggas ned. Att i stället
            behålla det som i dag enbart är godtagbart håller inte.
          </note>
          <note>
            Endast det bästa är gott nog. Endast det bästa kan utvecklas.
          </note>
          <note>
            Kostnader spelar naturligtvis en mycket stor roll, speciellt
            då ramar har skurits ned. En rationell förbandsproduktion och
            ett effektivt utnyttjande av de samlade försvarsresurserna är
            då givetvis av särskild vikt, sett över en längre tidsperiod.
            Investeringsbehovet inom den närmaste 5-10-årsperioden är i Ystad
            försumbart, till skillnad från läget på andra håll.
          </note>
          <note>
            Drifts- och utbildningskostnaderna för luftvärnssoldaterna är
            där lägst i landet. Mark för utbildning och övning finns i tillräcklig
            omfattning och är den bästa i landet.
          </note>
          <note>
            Att sammanläggningar i samma garnisonsort skulle skapa särskilt
            goda förutsättningar för bra förbandsproduktion, något som ofta
            framhålls, är ett helt obevisat påstående. Vad som däremot är
            säkert är att tiden går åt till ett evigt sammanträdande för att
            nödigt fördela otillräckliga resurser. Garnisonen i Ystad och
            Revinge har däremot inte dessa nackdelar.
          </note>
          <note>
            När ÖB gjorde sina överväganden om vilka fredsförband som skulle
            vara kvar tog han stor hänsyn till resultatet i den s.k. Leva-vidare-kalkylen.
            Regeringen har, liksom utskottsmajoriteten, ignorerat de siffrorna.
          </note>
          <note>
            Efter hand har man i stället punktvis fabricerat eller låtit
            fabricera nya siffror bakom ryggen på ÖB, den som vid behov i
            så fall skulle få ta fram ytterligare underlag. Litar man inte
            på ÖB? Hela konceptet att göra ÖB till ÖB med ett sammanhållet
            ansvar undermineras och saboteras. Stora delar av det underlagsarbete
            som på ett föredömligt sätt på stor bredd togs fram inom Försvarsmakten
            underkänns.
          </note>
          <note>
            Beträffande Lv 4 lyser de ekonomiska motiven definitivt med sin
            frånvaro. Detta kostnadseffektiva förband vill man lägga ned.
            Försvarsministern har med emfas vid ett flertal tillfällen upprepat
            att enbart försvarspolitiska motiv ligger till grund för förslagen.
          </note>
          <note>
            Det måtte i så fall vara rent politiska motiv, för försvarsmotiv
            kan det ju inte vara. De verkliga motiven är för mig och andra
            medborgare fullständigt höljda i dunkel.
          </note>
          <note>
            Därmed yrkar jag bifall till reservation 8, mom.
          </note>
          <note>
            28, vilket innebär ett stöd för de motioner från alla partier
            utom Vänsterpartiet som avstyrker nedläggningen av skånska luftvärnskåren
            i Ystad. Naturligtvis ställer jag mig också bakom övriga moderata
            reservationer i betänkandet.
          </note>
          <note>
            I detta anförande instämde Rune Rydén (m).
          </note>
          <note type="speaker">
            Anf. 127 LENNART FRIDÉN (m):
          </note>
          <note>
            Herr talman! I december 1964 ledde jag som den förste i den årskursen
            på troppchefskolan vid Kunglig
          </note>
          <note>
            Smålands Artilleriregemente utläggning av dimridå med 15,5 cm
            rökgranater över Spännberget på Skillingarydsfältet. Vi var väl
            utbildade, och jag fick beröm. Ändå känner jag mig som en amatör
            när jag hört inläggen här i dag från försvarsministern, utskottets
            vice ordförande Britt Bohlin och representanten för det centerparti
            som en gång var ett i försvarsfrågor stabilt parti, Anders Svärd.
            Med ords mängd och orwellskt nyspråk försöker man dölja vad det
            rör sig om, nämligen att vi i dag skall fatta ett dåligt beslut.
          </note>
          <note>
            Dessvärre torde dock deras dimma inte vara tillräckligt tät för
            att lura vår omgivning.
          </note>
          <note>
            Först vill jag bara göra några kommentarer till försvarsministerns
            första inlägg. Han måste ha läst fel i sitt manus. Moderaternas
            ställningstagande bygger inte på taktiska skäl, som han sade,
            utan på faktiska skäl. Men att så är fallet kan han självfallet
            av sina taktiska skäl inte erkänna, trots att han vet bättre.
          </note>
          <note>
            En andra kommentar är att han säger att man väger in civila hot
            och risker lika högt som de militära.
          </note>
          <note>
            Då är det för alla oss på västkusten - och även för övriga med
            insikt - obegripligt varför man inte har kunnat ge ett klart besked
            redan nu om helikopterdivisionen på Säve. Den skall vara kvar!
            Till detta finns i nuläget inget alternativ. Oavsett om man skall
            spana på ubåtar, leta upp drivande minor eller göra civila insatser
            som i samband med Scandinavian Starkatastrofen måste man ha lokalkännedom
            och tätt mellan överflygningstillfällena i den bohuslänska skärgården
            med sina svåröverskådliga samlingar av kobbar, skär och öar. Även
            här har man i den luddiga skrivningen lagt ut en ridå. Jag skulle
            inte vilja vara den försvarsminister som går till historien för
            att ha spelat rysk roulett med vår säkerhet.
          </note>
          <note>
            Jag kan inte se Ulf Kero här nu - han tycks ju vara regeringens
            helikopteransvarige - men jag skulle ändå vilja veta: När man
            skall gå ned från tre till två divisioner, vilka garantier har
            vi för att en av dem blir på
          </note>
          <note>
            Säve?
          </note>
          <note>
            Bl.a. mot den bakgrund av osäkerhet om den närmaste tiden som
            avspeglas i de omvärldsanalyser som utskottet och departementet
            har haft till sitt förfogande och den faktiska tid som s.k. återtaganden
            tar rör det sig hart nog i själva verket om s.k. omvänd rysk roulett
            - den variant där man bara tar ur en patron ur magasinet och låter
            fem sitta kvar. Jag vill samtidigt peka på den kritik som framförts
            i Tyskland mot den tidsangivelse för återtagande som fanns i den
            senaste tyska försvarsplanen, en angivelse som ändå var mera realistisk
            än den vi arbetat med hos oss.
          </note>
          <note>
            Sveriges säkerhet och frihet är ovärderlig och inget man spelar
            om! Eftersom vi alla är överens om att vi så långt som möjligt
            även skall kunna nyttja de militära resurserna för andra katastrofer
            än väpnade konflikter medför detta förslag även ett roulettspel
            med den civila säkerheten.
          </note>
          <note>
            Herr talman! Jag redovisade i mitt inlägg i försvarsdebatten
            för ett år sedan de ekonomiska effekterna av det ovisa försvarsbeslutet
            1925 och vad det kom att kosta efter upplåningen för återtagandet
            under andra världskriget. Detta faktaunderlag togs fram av riksdagens
            utredningstjänst. Slutbetalningen av det sista lånet skedde 1992,
            med andra ord 67 år efter försvarsbeslutet.
          </note>
          <note>
            Om en parallell utveckling skulle äga rum - vilket
          </note>
          <note>
            Gud förbjude - vore det intressant om man kunde få veta vad omdömet
            om dagens beslut kommer att bli år 2063.
          </note>
          <note>
            Men det är inte bara ekonomiska effekter som vi nu får se genom
            de tvära kasten och korta tidsperspektiven som t.ex. onödiga investeringar
            under de senaste åren. Det blir förlust av kompetens. Det blir
            svårigheter för det frivilligförsvar som flera här har talat varmt
            om att kunna verka utan de fasta punkter som närhet till kvalificerade
            lärare och specialutrustade övningsområden har utgjort. Det blir
            längre avstånd mellan folket och försvaret vilket också har negativa
            följder för inställningen till försvaret och minskar den psykologiska
            försvarsberedskapen. Det oriktiga förslaget om nedläggningen av
            IB 15, som jag motsätter mig, är ett exempel på detta.
          </note>
          <note>
            Herr talman! Slutligen vill jag säga några ord om antipersonella
            minor. Den som har haft mintjänst i
          </note>
          <note>
            Sverige vet hur noggrant vi fick lära oss vad gällande konventioner
            föreskriver. Jag kan ännu framför mig se minprotokollen med kartskiss,
            noggrann koordinatangivelse, angivande av typ och mycket annat,
            samt utmärkningen med de gula triangelformade varningsmärkena
            med sin röda dödskalle - ett utmärkt och billigt skydd för ett
            stort och glesbefolkat land som
          </note>
          <note>
            Sverige. Utan ersättning - en dyrare sådan, som vi inte har pengar
            till - får vi ett än svagare försvar.
          </note>
          <note>
            Samtidigt hjälper inte detta på något sätt dem som drabbats och
            drabbas varje dag i Afghanistan, Kambodja och Angola. Där har
            mineringarna skett på ett regelvidrigt sätt. Genom att vi skulle
            fatta nu föreslaget beslut missleds andra att tro att vi skulle
            agera på samma sätt. Det är fel signaler och en tom symbolisk
            gest.
          </note>
          <note>
            Herr talman! Efter ännu en påminnelse om behovet av ett klart
            besked omgående om helikopterdivisionen på Säve ställer jag mig
            bakom samtliga de yrkanden som gjorts och kommer att göras rörande
            de moderata reservationerna.
          </note>
          <note type="speaker">
            Anf. 128 ANDERS SVÄRD (c) replik:
          </note>
          <note>
            Herr talman! Lennart Fridén ägnar en del av sitt anförande åt
            att prata om dimridåer och kunskaper i att lägga ut sådana. Ändå
            gjorde han ingenting för att skingra de dimridåer som ligger kring
            de moderata alternativen till det som nu är majoritetens förslag.
          </note>
          <note>
            Jag hade väl inte förväntat mig det, men jag vill konstatera
            det. Det är inte någon risk för att det moderata förslaget kan
            komma att bli bedömt år 2063, eftersom det ju faktiskt inte finns.
            För att det sedermera skall kunna bedömas måste det finnas i sinnevärlden.
          </note>
          <note>
            Eftersom Lennart Fridén som en av de få tar upp och diskuterar
            minfrågan på det sätt som han gör vill jag ändå påpeka skillnaden
            mellan att lägga ut minor i fredsförhållanden, i vackert väder
            och med måttstocken i närheten så att man kan vara noggrann, och
            i krigsförhållanden, när det faktiskt inte fungerar på det sättet.
            Vi behöver i och för sig inte argumentera kring detta, för jag
            tycker att det är självklart att vi skall avveckla minorna. Detta
            visar bara det orealistiska synsättet på detta inhumana vapen.
          </note>
          <note type="speaker">
            Anf. 129 LENNART FRIDÉN (m) replik:
          </note>
          <note>
            Herr talman! De minor som det är problem med här i världen just
            nu är redan utlagda. Dem kan vi inte göra någonting åt genom att
            fatta det beslut vi skall fatta i dag.
          </note>
          <note>
            Det lustiga är att så fort man kommer med ett annat förslag än
            det som majoriteten har lagt fram här är man orealistisk. Jag
            tycker att Anders Svärd gör det oerhört lätt för sig. Har han
            inte på de 57 timmar som det sägs att man har diskuterat de här
            frågorna i utskottet rätt förstått vad det moderata förslaget
            går ut på, så är det ganska svårt för mig att på några sekunder
            här redogöra för det för honom. Jag tror inte att det går hem
            det heller.
          </note>
          <note>
            Sedan kan man ju fråga sig varför vi inte skall förbjuda alla
            vapen - de är ju alla avsedda att ta död på folk. Det rimliga
            vore ju att vi lägger ned alltihop,
          </note>
          <note>
            Anders Svärd, eller hur?
          </note>
          <note type="speaker">
            Anf. 130 GÖTHE KNUTSON (m):
          </note>
          <note>
            Herr talman! Jag tror att det var en ganska omöjlig uppgift som
            Anders Svärd avkrävde Lennart Fridén.
          </note>
          <note>
            När Anders Svärd uppenbarligen inte har tagit till sig all den
            utförliga information som Arne Andersson och
          </note>
          <note>
            Henrik Landerholm här har givit inom det här frågeområdet tror
            jag inte att det finns någon möjlighet att få sikten att klarna.
            Det är ju risken om man hamnar i en så tät röd dimma och ett så
            rött töcken som Anders
          </note>
          <note>
            Svärd dessvärre har hamnat i.
          </note>
          <note>
            Vi är många moderater i försvarsdebatten. Det är en avspegling
            av vår omsorg om svenska folkets trygghet. Vi moderater motsätter
            oss försvarets nedrustning.
          </note>
          <note>
            Jag vill här under mycket kort tid peka på några orimligheter
            i majoritetens behandling av organisationsfrågor. Ett antal FO-staber
            skall läggas ned, däribland i Kalmar och Kronobergs län. Flera
            moderater har starkt kritiserat förslaget. I motionen Fö13 har
            jag utförligt kritiserat nedläggningsbeslutet. Vi moderater begär
            i en reservation att FO-staberna blir kvar, och vi motiverar det
            utförligt.
          </note>
          <note>
            Försvarsområdesorganisationen är en väsentlig del av vårt folkförsvar.
            FO-staberna är frivilligrörelsens främsta tillgång, förutom människorna
            och de egna vapnen. Fråga hemvärnsmän, fråga lottor, fråga bilkårister,
            m.fl. FO-staberna är relativt sett billiga, oavsett vilka nya
            dimridåer som har lagts ut genom skrivningen i betänkandet. Och
            ändå skall de läggas ned!
          </note>
          <note>
            Ett annat av många sorgliga majoritetsförslag är sammanslagningen
            av Militärhögskolan och Försvarshögskolan. Det är galet. Försvarshögskolans
            chef, Nils Gyldén, har ingående analyserat och i utskottet utförligt
            berättat hur det förhåller sig. Det får negativa följder. Försvarshögskolans
            särart, bl.a. civilt inriktad, går förlorad. Ett sådant beslut
            är inte klokt.
          </note>
          <note>
            Jag motsätter mig detta i motionen Fö47.
          </note>
          <note>
            Ett tredje inslag i betänkandet som jag - som alla andra moderater
            - vill ändra på är de begränsade anslagen till materielinköp åt
            försvaret. Svensk försvarsindustri är i ett svårt läge, och jag
            känner starkt med alla Boforsanställda och andra inom våra försvarsindustrier
            - i Malmö, i Karlskrona, i Linköping, i
          </note>
          <note>
            Örnsköldsvik, osv. Jag känner också starkt med alla försvarsanställda
            som mister sina arbeten när Socialdemokraternas och Centerns förslag
            nu genomdrivs.
          </note>
          <note>
            Självfallet står jag, herr talman, bakom de moderata reservationerna.
            Det ovissa inrikespolitiska läget i
          </note>
          <note>
            Ryssland med dess enorma krigsarsenal och kärnvapenlager gör
            behovet av moderat försvarspolitik större än någonsin.
          </note>
          <note>
            Jag skulle också vilja ta upp minfrågan, men jag har tyvärr inte
            tid att göra det. Henrik Landerholm gjorde det. Jag får av tidsbrist
            nöja mig med att instämma i hans kritik av ett ensidigt svenskt
            minförbud. Det krävs nu - jag vill understryka detta - flera miljarder
            kronor i ökat svenskt försvarsanslag för att kompensera bortfallet
            av den försvarsmateriel som de personella minorna och andra minor
            utgör.
          </note>
          <note type="speaker">
            Anf. 131 NILS FREDRIK AURELIUS (m):
          </note>
          <note>
            Herr talman! Socialdemokraterna och Centern verkar för en nedrustning
            som helt saknar proportioner.
          </note>
          <note>
            I försvarsbeslutet 1992 genomfördes den neddragning av försvaret
            som var säkerhetspolitiskt motiverad. De omvärldsförändringar
            som av åtskilliga talare nu än en gång anförs som motiv för en
            omfattande nedrustning var kända redan då, 1992. Genom denna ytterligare
            neddragning kommer staten inte att på ett tillfredsställande sätt
            kunna sköta en av sina mest grundläggande uppgifter, nämligen
            att svara för den yttre tryggheten.
          </note>
          <note>
            Bland allt som skall läggas ned finns också ett antal försvarsområdesstaber,
            och även jag tänkte säga några ord om detta. Att vissa län inte
            kommer att få någon tydlig försvarsnärvaro stämmer mycket dåligt
            med de positiva ord som förekommer i propositionen om den folkliga
            förankringen och om att landets försvar är en hela folkets angelägenhet.
            Mot bakgrund av dessa skrivningar är det svårt att förstå att
            regeringen föreslår att försvarsområdesstaberna i t.ex. Kalmar
            och Växjö skall läggas ned. När principen ett försvarsområde -
            ett län frångås kan den folkliga förankringen gå förlorad. Det
            militära försvaret vinner, som all annan verksamhet, på att ha
            ett känt ansikte. Försvarsområdesbefälhavaren och landshövdingen
            är sådana kända ansikten.
          </note>
          <note>
            Den ekonomiska vinsten av att minska antalet försvarsområden
            är dessutom liten, eftersom det territoriella försvaret måste
            vidmakthållas även i framtiden, liksom frivillig- och hemvärnsverksamheten.
          </note>
          <note>
            Intressant i sammanhanget är det försök att leda
          </note>
          <note>
            Kalmar försvarsområde från Växjö som prövades tidigare. Detta
            visade sig vara en mindre bra lösning, så Kalmar regemente och
            försvarsområde återupprättades så sent som 1990.
          </note>
          <note>
            Landskapsregementen som försvarsområdesstaber har fortfarande
            viktiga uppgifter i totalförsvaret. De är inte minst kostnadseffektiva.
          </note>
          <note>
            Skrivningen av majoriteten i försvarsutskottet om att det kan
            bli aktuellt med något slags understaber i bl.a. Kalmar och Växjö,
            trots att områdesstaben då centraliseras till Eksjö, kan väl i
            bästa fall ses som en välmenande halvmesyr. Den kan också uppfattas
            som ett försök att dölja att det faktiskt handlar om nedläggningar.
            Att som vissa talare här försöka få en avveckling till en utveckling
            är inte trovärdigt. Man kan inte utveckla försvarsområdesstaberna
            genom att avveckla dem.
          </note>
          <note>
            Begreppet "understab" är mycket oklart. "En enhet för", som det
            heter på militärt språk, är för övrigt inte någon stab. Det har
            hela tiden stått klart att ett antal personer kommer att vara
            kvar i Kalmar respektive Växjö för att administrera frivilligverksamheten
            m.m., men någon stab handlar det alltså inte om.
          </note>
          <note>
            Den civila beredskapen har decentraliserats till kommunerna,
            men beträffande den militära organisationen föreslår alltså Socialdemokraterna
            och Centern en centralisering. I själva verket genomförs genom
            förslaget en ny regionindelning, som inte alls stämmer med den
            civila. Samverkan med länsstyrelse och landsting - sjukvården
            skall inte glömmas i sammanhanget - kommer naturligtvis att försvåras
            med denna nya militära organisation, som omfattar tre län.
          </note>
          <note>
            Att Centerpartiet gått med på detta, trots att det så uppenbart
            strider mot de tankar som partiet annars torgför, är bara ytterligare
            ett exempel på vart den intima samverkan med Socialdemokraterna
            leder. Det är klart att de fåtaliga personer som blir kvar, t.ex.
            på det f.d. Kalmar regemente, kommer att kunna diskutera med kommunen
            om samordning av civilt och militärt, men den riktiga myndighetskontakten
            kommer naturligtvis att ske centraliserat, i Eksjö, när det kaderorganiserade
            länsregementet försvinner. Det territoriella området Kalmar län
            kommer därför, liksom
          </note>
          <note>
            Kronobergs län, att sakna riktig försvarsnärvaro, om beslutet
            blir som man kan befara. Detta är olyckligt och strider mot det
            högtidliga talet om folklig förankring runt om i Sverige.
          </note>
          <note>
            Herr talman! Mot bakgrund av det jag har anfört yrkar jag bifall
            till reservation 11.
          </note>
          <note>
            I detta anförande instämde Jan-Olof Franzén och
          </note>
          <note>
            Leif Carlson (båda m).
          </note>
          <note type="speaker">
            Anf. 132 DAN ERICSSON (kd):
          </note>
          <note>
            Herr talman! År 1992 tog en majoritet i Sveriges riksdag, mot
            den dåvarande fyrklöverregeringens förslag, beslutet att avveckla
            flygdivisionen i Norrköping, F 13. Det var på den dåvarande socialdemokratiska
            oppositionens initiativ som riksdagen tog detta för Norrköping,
            för Östergötland och, som jag ser det, för Sverige så beklagliga
            beslut. Sammantaget med den socialdemokratiska regeringens och
            Centerpartiets nu föreslagna försvarsbeslut, som innebär en avveckling
            av garnisonen i Linköping, kommer Östergötland att avrustas helt
            på en mycket kort tidsperiod.
          </note>
          <note>
            I den kristdemokratiska försvarsmotionen hävdas att säkerhetspolitiken
            måste präglas av klarhet och långsiktighet. Sverige skall upprätthålla
            ett effektivt totalförsvar med en sådan styrka, sammansättning,
            ledning, beredskap och uthållighet att det utgör ett väsentligt
            bidrag till stabiliteten i vårt närområde. Det är en förutsättning
            för att vår strävan att hålla oss utanför krig skall kunna bli
            respekterad och skapa respekt för vår vilja och förmåga att försvara
            oss om vi skulle utsättas för angrepp. Vårt totalförsvar skall
            vara en försäkring mot ofred.
          </note>
          <note>
            För att armén skall kunna lösa ålagda, operativa uppgifter krävs
            välutbildade och välutrustade förband.
          </note>
          <note>
            Fältförbanden föreslås nu av regeringen reduceras.
          </note>
          <note>
            Regeringens och Centerpartiets förslag innebär att man frångår
            ÖB:s inriktning vad gäller armébrigader.
          </note>
          <note>
            Detta är synnerligen anmärkningsvärt och bör avvisas.
          </note>
          <note>
            Utgångspunkten vid utformningen av grundorganisationen måste
            enligt min uppfattning vara hänsyn till säkerhetspolitiska aspekter.
          </note>
          <note>
            När regeringen nu frångår ÖB:s bedömningar har man uppenbarligen
            gjort det utifrån andra principer än de militäroperativa och säkerhetspolitiska.
            Som framgår av Kristdemokraternas försvarsmotion vill partiet
            i förhållande till regeringens förslag ej minska försvarsanslaget
            med de nu föreslagna 2 miljarder kronorna.
          </note>
          <note>
            I försvarsbetänkandet, som vi nu har på bordet, föreslås att
            Sveriges näst största garnison, Linköpings
          </note>
          <note>
            Garnison, skall läggas ned. Förslaget strider mot de målsättningar
            med den nya försvarsorganisationen som anges i propositionen.
            Garnisonen i Linköping och skjutfältet i Kvarn utgör tillsammans
            en av landets effektivaste enheter, som i alla avseenden uppfyller
            de högt ställda kraven på den nya försvarsorganisationen. Både
            samhällsekonomiska och militära skäl talar entydigt för att garnisonen
            skall ingå i den nya försvarsorganisationen.
          </note>
          <note>
            Inför hotet av ett strategiskt anfall har Östgötaregionen mycket
            speciella förutsättningar. Det var förmodligen en av anledningarna
            till ÖB:s förslag till regeringen att garnisonen i Östergötland
            skulle kvarstå i organisationen. Det är strategiskt mycket viktigt
            med en tydlig militär närvaro i Östergötland, Sveriges i storlek
            fjärde region, dels med hänsyn till den mycket snabba förändring
            av hotbilden som kan följa av den politiska osäkerheten i vårt
            närområde, dels för att visa den vikt som Sverige tillmäter Östersjöfrågan.
          </note>
          <note>
            För att åstadkomma detta och samtidigt möjliggöra en eventuell
            framtida övergång till en organisation med kaderuppbyggda utbildningsplattformar
            måste armébrigaden med plattform i Östergötland bibehållas.
          </note>
          <note>
            Kristdemokraternas samlade försvarspolitik möjliggör detta, vilket
            framgår av betänkandet.
          </note>
          <note>
            Förutom Kristdemokraternas samlade försvarspolitiska motion har
            jag en egen motion som behandlar Försvarsmaktens situation i Östergötland
            på ett mer utförligt sätt. Där behandlas också frågan om målflygdivisionen
            på Malmen i Linköping. Om detta har jag tidigare under året haft
            en debatt med försvarsministern.
          </note>
          <note>
            I huvudfrågan, herr talman, om garnisonen i Linköping finns det
            i betänkandet en tydlig reservation.
          </note>
          <note>
            Det är reservation 15, en reservation som kristdemokraterna står
            bakom. Om den skulle få majoritet innebär det att garnisonen i
            Linköping blir kvar. Jag yrkar bifall till reservation 15.
          </note>
          <note type="speaker">
            Anf. 133 CARL G NILSSON (m):
          </note>
          <note>
            Herr talman! Många talare i dag har påvisat att regeringsförslaget
            är äventyrligt och att det är oansvarigt. Jag instämmer i de argumenten.
            Det här förslaget tjänar inte vårt lands intressen.
          </note>
          <note>
            Försvarsministern uttryckte härförleden i en intervju att han
            tyckte särskilt synd om Linköping och de berörda på Linköpings
            garnison. Det är ett märkligt uttalande. Jag tycker att Thage
            G Peterson själv är att beklaga. Han har fått vika sig för Centerpartiets
            krav att offra Linköping till förmån för andra orter.
          </note>
          <note>
            Det här är tragiskt ur flera sakliga synpunkter.
          </note>
          <note>
            Många skäl talar för att bibehålla Linköpings garnison, och det
            är inte bypolitik, herr talman, det är försvarspolitik. Här finns
            Sveriges kanske bästa övningsfält, här finns universitet med universitetssjukhus
            och deras samarbete inom t.ex. katastrofmedicin.
          </note>
          <note>
            Här finns goda rekryteringsmöjligheter för kvalificerad personal.
            Här har det nyligen gjorts stora investeringar, m.m. Jag kan i
            det sammanhanget instämma i många av de argument som Dan Ericsson
            just utvecklade för Linköping.
          </note>
          <note>
            Men, herr talman, först och främst är det naturligtvis det försvarsstrategiska
            argumentet som är viktigt, nämligen att behålla brigad och regemente
            i den här delen av vårt land. Utan ett sådant samband mellan brigad
            och regemente är naturligtvis talet om en möjlighet till återtagning
            värdelöst.
          </note>
          <note>
            Herr talman! Jag ber att få yrka bifall till reservation nr 15.
          </note>
          <note>
            I detta anförande instämde Birger Hagård (m).
          </note>
          <note type="speaker">
            Anf. 134 ROLAND LARSSON (c):
          </note>
          <note>
            Herr talman! Jag tänker i mitt anförande ägna mig åt tre begrepp
            som är hämtade ur propositionen och som ofta återkommer i debatten.
            Det är begreppen helhetssyn, återtagning och det strategiska överfallet.
          </note>
          <note>
            I begreppet helhetssyn ligger att på ett så effektivt sätt som
            möjligt kunna bygga upp och använda försvarets resurser för såväl
            militära som civila uppgifter och att vid denna uppbyggnad så
            långt som möjligt utnyttja det civila samhällets möjligheter och
            resurser.
          </note>
          <note>
            Eftersom det civila samhället knappast kan organiseras med utgångspunkt
            från Försvarsmakten är det av avgörande betydelse för helhetssynen
            hur Försvarsmakten organiserar sig och lokaliserar sin verksamhet
            i förhållande till det civila samhället. Detta har i alltför liten
            utsträckning beaktats i de förändringar som regeringen och utskottet
            föreslår i förhållande till
          </note>
          <note>
            ÖB:s försvarsplan.
          </note>
          <note>
            De ekonomiska konsekvenserna av denna förändring i förhållande
            till ÖB:s plan för såväl försvaret som för samhället som helhet
            har inte på något sätt kunnat klargöras i förslaget, trots att
            det på försvarsutskottets eget uppdrag har tagits fram material
            som belyser detta. Men det finns av någon anledning inte med i
            betänkandet.
          </note>
          <note>
            Hotet av en militär konflikt på svenskt territorium har visserligen
            minskat. I vart fall i det korta perspektivet. Men det finns ändå
            fortfarande kvar som ett fullt tänkbart scenario, om än i andra
            former än vi tidigare varit vana vid.
          </note>
          <note>
            För att vi med rimliga insatser skall kunna hålla oss med ett
            militärt försvar som kan möta den nya hotbild vi kan se är helhetssynen
            ett villkor. Det räcker inte med att ha ett försvar som kan sättas
            in med tillräcklig kraft vid rätt tidpunkt och på rätt plats vid
            en militär konflikt. Vi måste också på samma sätt kunna använda
            resurserna för insatser vid stora civila olyckor, vid katastrofer
            och för internationella uppgifter.
          </note>
          <note>
            Det är därför av vital betydelse att resurserna är snabbt och
            lätt tillgängliga i förhållande till både de militära och civila
            behoven. I båda dessa avseenden har Östgötaregionen med sina hamnar,
            sina flygfält, sin kust mot Östersjön och närhet till Stockholmsområdet
            ett mycket strategiskt läge. Genom regionen går också både vår
            största Europaväg och vår mest trafikerade järnväg. Riskerna vad
            gäller stora olyckor och katastrofer är av naturliga skäl dessutom
            störst i befolkningstäta regioner med många riskfaktorer.
          </note>
          <note>
            Östgötaregionen erbjuder stora möjligheter till samordningsvinster
            mellan militära och civila verksamheter. Ett mycket gott exempel
            på det är den samverkan som nu sker mellan Regionsjukhuset i Linköping
            och Trängbataljonen i fråga om katastrofmedicin och krigskirurgi.
            Denna såväl för försvaret som för det civila samhället mycket
            betydelsefulla verksamhet förutsätter en militär närvaro av något
            slag i länet.
          </note>
          <note>
            Möjligheterna att som hittills kunna ta emot krigsskadade på
            Regionsjukhuset i Linköping och att sända ut fältsjukhus till
            olika krigs- och katastrofplatser i världen är också avhängiga
            denna samverkan.
          </note>
          <note>
            Ett av de bärande begreppen i regeringens försvarsstrategi är
            återtagning.
          </note>
          <note>
            För att vid ett ökat militärt hot i vår omvärld på ett snabbt
            och ekonomiskt effektivt sätt kunna återta avvecklad militär kapacitet
            måste vissa grundförutsättningar finnas. Det måste finnas goda
            möjligheter att rekrytera välutbildad och kompetent personal.
            Om det skall vara möjligt måste det också finnas en god arbetsmarknad
            och goda utbildningsmöjligheter för anhöriga. För en flexibel
            organisation måste det också finnas en arbetsmarknad med en profil
            som gör det möjligt för militär personal att övergå till civil
            verksamhet och tvärtom.
          </note>
          <note>
            Ett politiskt beslut att återuppbygga försvaret, dvs.
          </note>
          <note>
            i realiteten en upprustning, kommer med stor säkerhet inte att
            fattas förrän det militära hotet i vår omvärld allvarligt ökat.
            En återtagning kan därför behöva i praktiken verkställas inom
            en mycket kort tid. Det kommer att kräva att det finns bl.a. utbildningsresurser
            i det civila samhället som går att ta i anspråk för denna uppbyggnad.
          </note>
          <note>
            Återtagningsdoktrinen kräver också att det finns tillgång till
            militär mark för övning och utbildning.
          </note>
          <note>
            Allt detta finns inom landets i storlek fjärde region, Östgötaregionen,
            med sitt universitet, sin arbetsmarknadsprofil och ett av landets
            bästa militära övningsfält i Kvarn.
          </note>
          <note>
            I stället för att utnyttja dessa unika förutsättningar föreslås
            nu en avveckling av huvuddelen av den militära verksamheten i
            denna del av landet.
          </note>
          <note>
            Herr talman! På kort sikt är hotet av en militär konflikt på
            svenskt territorium, som förut nämnts, inte särskilt stort. Med
            den labila politiska situation som råder i vår omedelbara närhet
            kan det militära läget snabbt förändras. I en sådan situation
            kan risken för ett strategiskt överfall på mycket kort tid bli
            en realitet.
          </note>
          <note>
            Alla scenarier som hitintills visats upp med det strategiska
            överfallet förutsätter koncentrerade militära operationer mot
            vitala administrativa och försörjningsstrategiska centrum. I praktiken
            innebär det i första hand Stockholmsområdet men även övriga storstadsområden.
          </note>
          <note>
            Vid ett strategiskt överfall mot Stockholmsområdet måste det
            finnas möjligheter att på relativt nära avstånd mobilisera förband
            som mycket snabbt kan sättas in i ett motangrepp. För detta ligger
            den nuvarande infanteribrigaden i Östergötland, IB 4, speciellt
            bra till.
          </note>
          <note>
            Förutsättningarna för en snabb mobilisering och därmed också
            snabba insatser är mycket goda i brigaden i Östergötland, där
            90 % av de värnpliktiga finns inom det omedelbara närområdet.
          </note>
          <note>
            I vissa situationer av ett strategiskt överfall kan dessutom
            Östergötland med sitt slättland, sina flygfält, hamnar och sin
            infrastruktur vara speciellt intressant för en fientlig operation,
            bl.a. för en uppmarsch mot
          </note>
          <note>
            Stockholmsregionen. Att lägga ned förbanden i Linköping men även
            i Borås innebär en betydande försvagning för att möta ett strategiskt
            överfall riktat mot våra storstadscentrum. Varför regeringen valt
            att med öppna ögon välja denna försvagning är höljt i dunkel.
          </note>
          <note>
            Det förslag, herr talman, till försvarsmaktplan som
          </note>
          <note>
            ÖB redovisade hade förvisso sina svagheter. Ambitionen borde
            därför ha varit att eliminera dessa. I
          </note>
          <note>
            stället har man valt att föreslå förändringar som försvagar möjligheterna
            till helhetssyn, som ger sämre förutsättningar för en återtagning
            och för att möta hotet av ett strategiskt överfall.
          </note>
          <note>
            En demilitarisering av Östergötland bidrar i hög grad till denna
            försvagning och framstår därför utifrån rationella militära och
            ekonomiska utgångspunkter som obegriplig.
          </note>
          <note>
            Jag yrkar därför bifall till motionerna Fö8 och
          </note>
          <note>
            Fö29 samt Fö50 i motsvarande delar.
          </note>
          <note>
            Låt mig slutligen säga ett par ord om en fråga som inte i de
            här sammanhangen förut tagits upp. Det här är ingen fråga av regionalpolitisk
            karaktär för oss i
          </note>
          <note>
            Östgötaregionen. Det här är en militär samhällsekonomisk fråga,
            och det måste vara en sådan fråga. Det får inte vara regionalpolitiken
            som avgör den här typen av beslut. Jag vill ändå påpeka att det
            för den skull inte är en oväsentlig regionalpolitisk fråga för
            oss i Östergötland. Det betyder inte att den är ointressant därför
            att vi i det län som jag representerar är mycket beroende av försvarsbeslut,
            inte minst med tanke på den försvarsindustri som vi har. Jag tycker
            att det är viktigt att alla i denna kammare har klart för sig
            att Östergötland inte är okänsligt för den här typen av beslut.
            Östergötland är mycket känsligt för försvarsbeslut och kommer
            att vara ännu känsligare såvitt vi inte kan räkna med fortsatta
            försvarsbeställningar för Saab. Vi kommer från länet att i annan
            ordning och i andra sammanhang uppvakta regeringen och klargöra
            detta därför att vi på något sätt måste känna trygghet även i
            vår situation.
          </note>
          <note type="speaker">
            Anf. 135 CARL G NILSSON (m) replik:
          </note>
          <note>
            Herr talman! Egentligen kunde det vara ett instämmande. Jag tycker
            att Roland Larsson på ett väldigt klokt och bra sätt formulerade
            hur viktigt det är att vi behåller de resurser som vi i Östergötland.
            Jag beklagar emellertid att han inte med de kloka orden har lyckats
            beveka sin egen partiledning att i de olika stegen fram till ställningstagandet
            komma till samma slutsats.
          </note>
          <note type="speaker">
            Anf. 136 ROLAND LARSSON (c) replik:
          </note>
          <note>
            Herr talman! Jag instämmer med Carl G Nilsson om att jag är klok
            och förståndig.
          </note>
          <note>
            Anf. 137 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Garnisonen i Linköping är en mångsidigt sammansatt
            och kostnadseffektiv försvarsplattform. Garnisonen ligger i en
            från totalförsvarssynpunkt gynnsam region med korta och etablerade
            kontaktvägar såväl till kommuner och statliga myndigheter som
            till universitet, landsting, regionsjukhus och näringsliv. I sin
            nuvarande form utgör garnisonen en bred, kostnadseffektiv och
            rationell komponent i totalförsvaret med en geografiskt mycket
            god och central placering i en infrastrukturellt väl avvägd region
            med närhet till Stockholmsområdet.
          </note>
          <note>
            Förutsättningarna för anpassning till de säkerhetspolitiska bedömningarna
            både på kort och på lång sikt är därför utomordentligt goda med
            Östergötland som försvarscentrum. Vidare är Linköping med universitet
            och katastrofmedicinskt centrum en lämplig ort för forskning och
            utveckling bl.a. av militärt bistånd såväl inom landets gränser
            och utomlands.
          </note>
          <note>
            Vidare är övningsfältet i Kvarn, som ligger i Motala kommun,
            södra och mellersta Sveriges till ytan största utbildningsplattform
            som i dag utnyttjas för utbildning av officerselever och krigsförband.
            När nu förbanden i Linköping garnison utgår ur Försvarsmaktens
            organisation, vilket föreslås av en majoritet i denna kammare
            bestående av socialdemokrater och centerpartister, riskerar utbildningsplattformen
            Kvarn att underutnyttjas. Därmed är även Kvarns framtid i fara.
          </note>
          <note>
            Alla dessa fakta och alla dessa argument kände naturligtvis överbefälhavaren
            till när han lade fram sitt förslag vad gäller det svenska försvaret.
            Det var därför han inte föreslog nedläggning av Linköpings garnison.
            Försvarsministern och regeringen lyckas dock driva igenom dessa
            nedläggningar med hjälp av röster från socialdemokrater och Centerpartiet.
          </note>
          <note>
            I denna fråga måste jag tillstå att jag har betydligt större
            tilltro till överbefälhavarens försvarsstrategiska bedömningar
            och avvägningar än de oklara och svårförståeliga argument, om
            några över huvud taget finns, i utskottsmajoritetens förslag vad
            gäller nedläggningen av garnisonen i Linköping.
          </note>
          <note>
            Herr talman! Mot denna bakgrund ber jag att få yrka bifall till
            reservation 15 under mom. 37 samt reservation 2 under mom. 46.
          </note>
          <note type="speaker">
            Anf. 138 CONNY ÖHMAN (s):
          </note>
          <note>
            Herr talman! Det mesta i regeringens försvarsproposition vad
            gäller t.ex. inriktning, ekonomisk totalram tycker jag är bra.
            Även jag inser att regementen måste läggas ned. När det gäller
            nedläggningen av
          </note>
          <note>
            IB 4 kan jag inte finna att förslaget stämmer överens med de
            principer man sagt sig ha använt vid bedömningen av olika förband.
            I propositionen säger regeringen att kraven på folklig förankring
            ställer krav på att Försvarsmaktens verksamhet har en tillfredsställande
            geografisk spridning.
          </note>
          <note>
            I Östergötland har vi under drygt tio år upplevt att försvaret
            har lagt ned en flygflottilj på Malmen, flygflottiljen i Norrköping
            och T 1 i Linköping. Nu föreslås att Mellersta arméfördelningen
            i Linköping, försvarsområdestaben i Linköping, Svea terrängkår
            i
          </note>
          <note>
            Linköping, Svea artilleriregemente i Linköping och
          </note>
          <note>
            Livgrenadjärbrigaden i Linköping skall läggas ned.
          </note>
          <note>
            Trots många tidigare nedläggningar får Östergötland ta största
            stöten i detta försvarsbeslut. Vad som händer med den folkliga
            förankringen i mitt hemlän är högst tveksamt när landets fjärde
            största region inte har någon värnpliktsutbildning kvar och inte
            heller ens en FO-stab. Tidningarna i Östergötland har också rapporterat
            om avsevärt många avhopp från hemvärnet i länet.
          </note>
          <note>
            Ett urvalskriterium som jag tycker är bra är att man säger sig
            prioritera samordnade garnisoner med kostnadseffektiv produktion.
            Trots detta föreslås nedläggning av Sveriges näst största garnison,
            den i
          </note>
          <note>
            Linköping, där man sedan mer än tio år tillbaka samordnat alla
            funktioner som kan samordnas i en garnison.
          </note>
          <note>
            Ytterligare ett urvalskriterium är låga investeringsbehov. I
            Linköping har försvaret under de senaste tio åren investerat 170
            miljoner kronor. Jag har med egna ögon sett förband på en del
            andra platser i landet som förslås vara kvar där det såvitt jag
            förstår finns ganska stora underhålls- och investeringsbehov som
            måste tillgodoses. I något fall finns det t.o.m.
          </note>
          <note>
            behov av inköp av ny mark för att man skall få tillgång till
            övningsområden.
          </note>
          <note>
            Centrum för utveckling av infanteriet samt den redan samordnade
            högskoleutbildningen för infanteriet, kavalleriet och pansartrupperna
            ligger i Kvarn och
          </note>
          <note>
            Östergötland. Utskottets argument för att lägga ned
          </note>
          <note>
            A 1 är att man då kan satsa på förband som ligger samlokaliserade
            med truppslagscentrum. Men för infanteriet är man beredd att bryta
            detta samband i och med att man föreslår nedläggning i Linköping.
          </note>
          <note>
            Logiken i ett sådant resonemang haltar minst sagt.
          </note>
          <note>
            Varför är det viktigt men närhet i samband med vissa truppslagscentrum?
            Undantaget är den närhet som i dag redan finns i Östergötland.
          </note>
          <note>
            Tillgång till övningsfält är en annan viktig faktor.
          </note>
          <note>
            Vi har - och det tror jag att de flesta instämmer i - ett av
            södra och mellersta Sveriges bästa övningsfält i
          </note>
          <note>
            Östergötland, det som ligger i Kvarn. Ingen annan garnison än
            Linköpings garnison har i dag möjlighet att samöva infanteri,
            artilleri, arméflyg och terrängförband med kadetter från alla
            dessa vapenslag.
          </note>
          <note>
            Ytterligare ett kriterium har varit utvecklingspotential. I Linköping
            finns sedan länge en etablerad samverkan mellan garnisonen, universitet,
            FOA och universitetssjukhuset. Lägg därtill att det i Linköping
            finns ett betydande mått av IT-utveckling, något som efterfrågas
            alltmer av försvaret.
          </note>
          <note>
            Samverkan med det civila samhället är en annan viktig faktor.
            Garnisonen i Linköping har tillsammans med sjukhuset där och medicinska
            fakulteten under många år bedrivit ett utvecklingsarbete som handlat
            om katastrofmedicin och krigskirurgi. Jag tycker att detta är
            lysande exempel på samverkan mellan det civila samhället och försvaret,
            en samverkan som gynnat båda parter.
          </note>
          <note>
            Visserligen skriver utskottet att det är viktigt att det samarbetet
            kan fortsätta, och jag välkomnar den skrivningen. Men jag hyser
            ändå en viss oro över hur det skall gå till rent praktiskt när
            det saknas en försvarsmakt på platsen som man kan samverka med.
          </note>
          <note>
            Flera talare har här i dag understrukit hur viktigt det är att
            kvarvarande förband och utbildningsplatser finns så nära den tänkta
            uppgiften som möjligt. Det är också självklart att ett förband
            blir effektivare om den tänkta uppgiften skall lösas i en terräng
            där man utbildats eller övats. Mot den bakgrunden är jag bekymrad
            över att det på kuststräckan mellan Skåne och
          </note>
          <note>
            Stockholm - en kuststräcka som måste anses ligga strategiskt
            till i försvarssammanhang - i framtiden inte kommer att finnas
            något kustnära arméförband.
          </note>
          <note>
            Det sägs i utskottets betänkande att vid det slutliga avgörandet
            har man bibehållit Dalabrigaden i Falun i stället IB 4. Motivet
            sägs vara möjligheten till vinterutbildning. Visst måste jag medge
            att Linköping inte är något köldhål. Å andra sidan kan jag konstatera
            att även Vasaloppet har inställts i brist på snö.
          </note>
          <note>
            Jag är väl medveten om att det är svåra avvägningar som måste
            ske i samband med ett försvarsbeslut. När man lägger ned förband
            måste man avväga väldigt noga. Men att lägga ned kostnadseffektiva
            förband - förband som har visat sig ha hög kvalitet där stora
            investeringar har gjorts, en garnison som har hög utvecklingspotential
            där truppslagscentrum finns som man samverkar - med anser jag
            inte vara en riktig bedömning.
          </note>
          <note>
            Jag tycker att utskottet i många frågor har argumenterat klart
            och sakligt. Men när det gäller argumentationen kring Linköpings
            garnison är den minst sagt tunn. Därför, herr talman, vill jag
            yrka bifall till motionerna Fö8 och Fö29.
          </note>
          <note>
            I detta anförande instämde Inge Carlsson, Berit
          </note>
          <note>
            Löfstedt, Viola Furubjelke, Berndt Sköldestig, Lars
          </note>
          <note>
            Stjernkvist och Sonia Karlsson (samtliga s).
          </note>
          <note type="speaker">
            Anf. 139 DAN ERICSSON (kd) replik:
          </note>
          <note>
            Herr talman! Jag instämmer i Conny Öhmans principiella hållning,
            att vi skall satsa på garnisonen i
          </note>
          <note>
            Linköping. Det är korrekt. Men jag har en fråga till
          </note>
          <note>
            Conny Öhman.
          </note>
          <note>
            Av debatten har det framgått att av militära, strategiska och
            samhällsekonomiska skäl talar allt för garnisonen i Linköping,
            vilket också ÖB insåg. Hittills under dagens debatt har jag inte
            hört några hållbara argument för eller motiv till varför regeringen
            har frångått ÖB:s bedömning.
          </note>
          <note>
            Conny Öhman tillhör ändå regeringspartiet. Han måste åtminstone
            internt ha fått höra någon sorts argumentation från regeringen.
            Det skulle vara intressant att höra om Conny Öhman kunde redovisa
            den andra sidans syn på varför man har valt bort garnisonen i
            Linköping när allting rent logiskt talar för att den skall få
            vara kvar. Det vore av värde för debatten att få höra det. Kanske
            har regeringen till Conny Öhman redovisat något skäl för detta.
          </note>
          <note type="speaker">
            Anf. 140 CONNY ÖHMAN (s) replik:
          </note>
          <note>
            Herr talman! Jag har talat för att garnisonen i Linköping skall
            bevaras. De som har en annan uppfattning får svara på frågan varför
            de har gjort en annorlunda bedömning. Den frågan bör rimligtvis
            inte riktas till mig.
          </note>
          <note type="speaker">
            Anf. 141 LARS BJÖRKMAN (m):
          </note>
          <note>
            Herr talman! I vårt land har vi levt så länge i frihet att många
            har lockats tro att det är en rättighet för evigt given. Alla
            hoppas vi naturligtvis att så skall vara fallet, men historien
            visar att detta inte är en självklarhet. Men förutsättningen för
            att fredsperioden förlängs ökar genom att vi i Sverige bibehåller
            ett omvärldsförtroende om att vi är beredda att hålla ett modernt
            och kraftfullt försvar, starkt nog att kunna avvisa en eventuell
            angripare. Om denna målsättning har det tidigare funnits en politisk
            enighet. Dock har det förslag till tioprocentiga neddragningar
            som den socialdemokratiska regeringen med stöd av Centern drev
            igenom förra året påtagligt förändrat såväl målsättningen som
            enigheten.
          </note>
          <note>
            ÖB, som på regeringens uppdrag utarbetade ett förslag till försvarsmaktsplan
            vilande på de ekonomiska grundvalar som riskdagen fastställt,
            presenterade våren 1996 sin bedömning av hur man mest effektivt
            utnyttjar den bantade ramen.
          </note>
          <note>
            Detta förslag innebär för Västsveriges vidkommande att Göteborg
            med landets näst största befolkningskoncentration och med ett
            omland som rymmer landets största och enda transoceana hamn, landets
            näst största flygplats, Landvetter, bäst kan försvaras genom ett
            bevarande av IB 15 i Borås. I regionen
          </note>
          <note>
            Väst finns utöver vad som redan nämnts ett stort antal företag
            som har stor strategisk betydelse för förutsättningen att uthålligt
            kunna klara en militär avspärrning. Låt mig bara nämna några företag:
            Volvo,
          </note>
          <note>
            Saab, Volvo Flygmotor, Vattenfall, raffinaderier samt några av
            landets största petrokemiska anläggningar.
          </note>
          <note>
            Alla dessa för landet så betydelsefulla industrier kan i orostider
            enligt de bedömningar som ingick i ÖB:s plan erhålla bästa skydd
            genom att Älvsborgsbrigaden, IB 15, även fortsättningsvis behåller
            den uppgiften.
          </note>
          <note>
            Detta förband, vars hemmaterräng och övningsområde sammanfaller
            med det område mellan Borås och Göteborg som i första hand skall
            skyddas, kan med kortast tänkbara varsel ingripa för att skydda
            rikets andra stad mot en eventuell inkräktare. ÖB vill i sitt
            förslag behålla IB 15 just för att klara den uppgiften. Genom
            att mob-utrustningen är förlagd inom uppmarschområdet och genom
            att merparten av de värnpliktiga befälen rekryteras inom brigadens
            ansvarsområde kan denna styrka med absolut minsta tidsutdräkt
            finnas på plats väl övade för att klara sin stridsuppgift.
          </note>
          <note>
            Allt detta hade vägts in i det underlag som överbefälhavaren
            använde för att ge bästa möjliga förutsättningar att skydda de
            vitala intressen som denna del av landet representerar. Men försvarsbeslutet
            av modell
          </note>
          <note>
            1996 präglas uppenbarligen inte främst av militärstrategiska
            överväganden. Inte heller väger argument som goda, redan befintliga
            övningsförutsättningar särskilt tungt i en socialdemokratisk regerings
            planeringsunderlag.
          </note>
          <note>
            Älvsborgsbrigadens permanenta övningsområde i
          </note>
          <note>
            Borås har bedömts vara fullt tillräckligt och är dessutom koncessionsprövat
            för sin uppgift. I Halmstad,
          </note>
          <note>
            IB 16, köper kommunen i dagarna in delar av landets bästa jordbruksmark
            för att kunna uppfylla kravet på ett tillräckligt stort övningsområde.
            Köpet genomförs uppenbarligen för att förbättra övningsförutsättningarna
            därstädes. Men i utskottets skrivningar kan vi ändå läsa att utvecklingsmöjligheterna
            även före köpet är bättre än de som föreligger för IB 15. En naturlig
            fråga blir då: Varför genomföra detta köp? Frågan har ställts
            tidigare här i dag, men svaret har hitintills uteblivit.
          </note>
          <note>
            Herr talman! Bara åtgärden att kompletteringsköpa mark för att
            uppfylla kraven på ett godtagbart övningsområde talar för att
            det inte längre är ekonomiska, miljömässiga eller militärstrategiska
            överväganden som har fällt utslaget. Politiska och partistrategiska
            bedömningar väger uppenbarligen tyngre än de bedömningar som ÖB
            gör. Sakargument tycks inte längre vara i förgrunden.
          </note>
          <note>
            Enligt min mening får den strategiskt viktiga västra regionen
            och Göteborg med det förslag som utskottet nu presenterar ett
            väsentligt sämre skydd än vad
          </note>
          <note>
            ÖB-planen ursprungligen syftade till. Ansvaret för detta åvilar
            försvarsministern stödd på den socialdemokratiska och centerpartistiska
            majoriteten i försvarsutskottet. Vi kunde tidigare under debatten
            höra utskottets vice ordförande Britt Bohlin uttrycka den stolthet
            och glädje som hon kände över det resultat som man har åstadkommit
            i utskottet. Jag måste fråga om denna glädje delas av hennes vänner
            i respektive partier som via motioner och på annat sätt har gjort
            -
          </note>
          <note>
            som jag gärna vill tro - ärliga försök att påverka sina partiföreträdare
            i utskottet att ändra slutresultatet.
          </note>
          <note>
            Herr talman! Under århundraden har hundratusentals sjuhäringar
            marscherat under Älvsborgs regementes fanor. I dag avgörs om detta
            anrika regemente och
          </note>
          <note>
            IB 15 skall leva vidare eller förvisas till historiska arkiv.
            Försvarsutskottets majoritet av socialdemokrater och centerpartister
            har på ett beslutsunderlag, som på goda grunder kan ifrågasättas,
            presenterat ett förslag till beslut som innebär nedläggning av
            garnisonen. Reservation nr 12, undertecknad av moderater och kristdemokrater,
            är det alternativ som ger Älvsborgsbrigaden och I 15 möjlighet
            att överleva. Med ett beslut baserat på denna reservation bejakas
            också det militära skydd som Västsverige förtjänar.
          </note>
          <note>
            Herr talman! Jag står självfallet bakom alla de moderata reservationerna
            och yrkar bifall till reservation nr 12.
          </note>
          <note>
            I detta anförande instämde Birgitta Wichne och
          </note>
          <note>
            Elizabeth Nyström (båda m).
          </note>
          <note type="speaker">
            Anf. 142 ELVER JONSSON (fp):
          </note>
          <note>
            Herr talman! Alla länder och statsbildningar i världen har behov
            av att hävda sin självständighet och integritet. Nästan alla länder
            har ett eget militärt försvar eller ingår i någon form av militär
            allians. Ett försvar för säkerhet och trygghet, för fred och frihet
            är livsnödvändigt för att hävda det demokratiska statsskicket
            och det egna landets suveränitet. När det gäller att försvara
            dess värden handlar det om många praktiska område. Även om det
            militära försvaret har en särställning och en dominerande roll
            i sammanhanget så är - som jag litet ytligt har uttryckt det några
            gånger - försvar av vitala säkerhetspolitiska värden mer än kulor
            och krut. Det handlar om diplomatisk aktivitet, rättvisa handelsvillkor,
            en bättre fördelning av jordens resurser, värnet om miljön, ett
            aktivt och solidariskt bistånd och inte minst möjligheten till
            folkligt umgänge och kulturutbyte.
          </note>
          <note>
            När detta är sagt finns det anledning att återvända till den
            stora roll som Försvarsmakten har i dess planerande och operativa
            uppgift. Försvarsmakten har den svåra rollen att efter givna förutsättningar
            ha rätt att döda för att minimera antalet sårade och döda för
            att ytterst säkra fred och frihet.
          </note>
          <note>
            Det svenska försvaret har genomgått dramatiska förändringar under
            senare år. Teknisk utrustning i kombination med neddragningar
            av både militär och civil personal har medfört att ett stort antal
            förband har försvunnit från fredsorganisationen - förändringar
            som också har fått genomslag i krigsorganisationen.
          </note>
          <note>
            Det finns anledning att stödja grundkonceptet ett smalare men
            vassare försvar. Neddragningarna har självfallet medfört regionalpolitiskt
            tunga förändringar på arbetsmarknaden.
          </note>
          <note>
            De senaste månaderna har det förts en intensiv diskussion om
            slutsatserna kring den nya organisationen. Överbefälhavarens förslag
            har mottagits med blandade reaktioner. Men sammantaget har det
            ändå funnits fog att ge ÖB vitsord för en i stort sett väl avvägd
            försvarsorganisation, som har haft sin utgångspunkt i den militära
            och operativa slagkraften.
          </note>
          <note>
            I det s.k. politiska varvet har det skett stora förändringar.
            Uppenbart är att regeringen har tagit betydligt mindre hänsyn
            till den försvarspolitiska aspekten och mer sneglat på andra intressen
            som har gjort sig gällande i sammanhanget. Regionalpolitiskt synes
          </note>
          <note>
            Överbefälhavarens militära bedömning ur operativ synpunkt ändå
            vara förhållandevis gynnsam.
          </note>
          <note>
            Att K 3 i Karlsborg blir kvar känns riktigt av flera skäl. Men
            det är fel att lägga ned utbildningen av stabs- och sambandsförbanden
            vid S 2 i Karlsborg.
          </note>
          <note>
            När den upphör faller en del av både motiv och underlag bort
            för den militära verksamhet som blir kvar.
          </note>
          <note>
            Karlsborg är hårt plågat av regionalpolitikens påfrestningar.
            Regeringens och utskottsmajoritetens förslag är därför mycket
            tungt för hela kommunen och för östra Skaraborg. Försvaret bör
            kunna avgöra hur signalförbanden utbildningsmässigt skall fördelas
            på befintliga utbildningsplattformar. Riksdagen bör ge regeringen
            detta till känna.
          </note>
          <note>
            Jag yrkar bifall till reservation 14.
          </note>
          <note>
            Vad som är olyckligt i propositionen är den obefogade argumenteringen
            som är till nackdel för I 15 i
          </note>
          <note>
            Borås och som innebär att Älvsborgsbrigaden, enligt propositionen
            och försvarsutskottet, skall läggas ned.
          </note>
          <note>
            Det känns fel när man inför bildandet av den civila västsvenska
            regionen med Göteborgs- och Bohus län,
          </note>
          <note>
            Älvsborgs- och Skaraborgs län skall förlägga den militära garnisonen
            utanför detta storlänsområde. Det finns också invändningar ur
            militärstrategisk synpunkt, då det är viktigt att ha kontroll
            i ett kris- eller krigstillstånd. Hamnarna i Göteborg, Uddevalla
            och
          </note>
          <note>
            Stenungsund är ju viktiga för landets försörjning av varor i
            ett krisläge, då Sverige måste ha beredskap för att förse människor
            och livsviktig industri med förnödenheter. Det bygger på insikten
            om att också i krislägen kunna importera en betydande del av oundgängliga
            varor.
          </note>
          <note>
            Storflygplatsen Landvetter och flygplatsen i Säve är viktiga
            att hålla öppna för nödvändiga transporter.
          </note>
          <note>
            Nedläggning av dessa trafikstationer skulle göra det mycket svårt
            att klara en militär konflikt. Göteborgsområdet är därför speciellt
            viktigt för hela vårt land.
          </note>
          <note>
            Både de militära och de civila motiven kan tillgodoses med ett
            bibehållande av Älvsborgsbrigaden.
          </note>
          <note>
            Den tredje invändning som vi har är att försvarsministern dömer
            ut Borås som ett olämpligt utbildningsområde. Det övningsfält
            på närmare ett par tusen hektar som finns i anslutning till kasernerna
            är synnerligen väl, för att inte säga överlägset, lokaliserade.
          </note>
          <note>
            Militära experter anser dessutom att terrängområdena synes lämpliga
            för aktuell utbildning.
          </note>
          <note>
            Propositionens alternativ, att förlägga brigaden till
          </note>
          <note>
            Halmstad, som för närvarande bara har en dryg tiondel av Älvsborgsbrigaden
            markområden, kräver oerhört stora kompletteringar och investeringar.
            Detta är nödvändigt om en brigad placerad i Halland skall bli
            övningsduglig. Det torde handla om att ta god åkermark i anspråk.
            Det kan knappast vara i linje med vare sig jordbruksintresset
            eller miljöhänsynen.
          </note>
          <note>
            Detta ter sig som så mycket mer märkligt eftersom lämpligt övningsfält
            finns på I 15:s mark. Då rör det sig om mark som inte är så tjänlig
            för andra näringsområden. Andra skäl som bör motivera en Boråslokalisering
            är, som jag sade, närheten till storflygplatsen
          </note>
          <note>
            Landvetter och, det skall vi inte bortse från, den folkliga förankring
            som finns inom hemvärns- och frivilligorganisationer. Där finns
            ett starkt stöd för totalförsvaret och samhället, särskilt i kristid.
          </note>
          <note>
            Min slutsats är att det finns anledning att i
          </note>
          <note>
            Västsverige inte frångå ÖB:s förslag, och att riksdagen i denna
            del måtte korrigera regeringens förslag.
          </note>
          <note>
            Det jag nu har sagt innebär att Älvsborgsbrigaden bör behållas
            i Borås. Motiveringarna finns i allt väsentligt i reservation
            13, men är väl tillgodosedda också i reservation 12. Därför, herr
            talman, yrkar jag bifall till reservation 12.
          </note>
          <note type="speaker">
            Anf. 143 ARNE KJÖRNSBERG (s):
          </note>
          <note>
            Herr talman! Jag måste börja med en sak som jag inte hade tänkt
            säga. Jag vänder mig till Lars Björkman: Ifrågasätt inte min och
            mina kollegers ärlighet i de motioner vi skriver!
          </note>
          <note>
            I dag hade jag velat ha en karta, en stor karta över
          </note>
          <note>
            Sverige här bakom talmanspodiet. Nu har vi inte det, men jag
            tror ändå att kammarens ledamöter kan se bilden av Sverige framför
            sig. De kanske t.o.m. kan se
          </note>
          <note>
            Västsverige framför sig.
          </note>
          <note>
            Om ni ser denna bild för er inre blick, så skall jag nämna några
            ställen: Landvetter, Göteborg, hamnarna, kanske framför allt oljehamnarna,
            i Göteborg,
          </note>
          <note>
            Säve flygplats på Hisingen, Stenungsund och Uddevalla. Flyttar
            ni sedan blicken en bit österut, kommer ni till Borås. Alla de
            platser jag nu har nämnt, är oerhört viktiga för Sveriges och
            Västsveriges försvar.
          </note>
          <note>
            Varför är det så? Jo, det beror på att dessa hamnar, det är i
            första hand hamnarna jag tänker på, och dessa flygplatser behövs
            för vårt lands försörjning av varor i krisläge. Dessutom måste
            vi behärska de flygplatser jag nämnde så att inte en angripare
            får luftherravälde från dessa. Därför är de viktigt.
          </note>
          <note>
            Min utgångspunkt när jag diskuterar försvarsfrågor är att vi
            inte skall ha ett enda flygplan mer, inte en enda ubåt mer, inte
            en enda stridsvagn mer, inte en enda artilleripjäs mer, inte ett
            enda förband mer än vad som behövs för att en eventuell angripare
            skall säga: Det blir för dyrt. Det blir för dyrt ekonomiskt att
            anfalla Sverige. Det blir för dyrt politiskt att anfalla
          </note>
          <note>
            Sverige. Det blir för dyrt mätt i antalet förlorade soldater
            och förlorad materiel att anfalla Sverige. Det blir för dyrt i
            förlorad tid att anfalla Sverige.
          </note>
          <note>
            Då frågar man sig var denna balanspunkt ligger.
          </note>
          <note>
            Naturligtvis vore det utomordentligt förmätet av mig att påstå
            att jag vet var den ligger. Men just därför, och med denna utgångspunkt,
            blir det oerhört viktigt att man gör den riktiga militärstrategiska
            bedömningarna. Det vore som sagt förmätet av mig att påstå att
            jag kan det här bättre än försvarsutskottets ledamöter eller Försvarsmaktens
            chefer på olika nivåer. Därför måste jag lyssna. Jag måste noggrant
            värdera och omsorgsfullt överväga vad experterna på olika håll
            i riksdagens försvarsutskott och i Försvarsmakten säger. Jag tror
            också att jag måste vara litet lyhörd och höra hur de säger det.
            Jag har gjort allt det. Jag har varit noggrann, jag har varit
            lyhörd och jag har varit omsorgsfull.
          </note>
          <note>
            Då vill jag be er försöka man fram den där kartan över Västsverige
            igen. Försök att se Landvetters flygplats framför er! Den ligger
            42 km från Borås.
          </note>
          <note>
            Försök att se oljehamnarna i Göteborg och Säve flygplats framför
            er! De ligger 65-70 km från Borås.
          </note>
          <note>
            Var mobiliseringsplatserna för de förband som har till uppgift
            att försvara dessa platser ligger, vet jag inte exakt. Jag vet
            inte var mob-förråden ligger. Men så pass mycket vet jag, som
            att de i varje fall inte ligger längre bort från dessa platser
            än Borås. Jag skall ju inte veta var de finns- utom möjligen i
            fråga om det förband som jag själv var chef för. Det vet jag var
            det ligger. Det är av dessa skäl jag anser att IB 15, alltså det
            förband som mobiliserar Sjuhäradsbygden, skall vara kvar.
          </note>
          <note>
            Nu skall jag lämna den tänkta kartan för ett ögonblick och gå
            till propositionen och till försvarsutskottets betänkande. Det
            har sagts hela tiden, från det att riksdagen förra året fattade
            principbeslutet, att enbart, lägg märke till enbart, försvarspolitiska
            skäl skall avgöra hur grundorganisationen skall se ut och, får
            man anta, var utbildning av de soldater som skall ingå i organisationen
            skall ske.
          </note>
          <note>
            I betänkandet kan man läsa att de försvarsekonomiska kalkylerna
            skall kompletteras med samhällsekonomiska faktorer. Konsekvenserna
            för de orter som berörs av avveckling skall belysas. Vidare står
            det att regeringen anmäler att analysen innehåller samhällsekonomiskt
            konsekvensresonemang, analys av offentliga transfereringar och
            regionalpolitisk analys. Detta är gjort står det i betänkandet.
          </note>
          <note>
            Vidare skriver utskottet att man förutom propositionen och motionerna
            - ganska många sådana - haft tillgång till Försvarsmaktens respektive
            Försvarsdepartementets försvars- och samhällsekonomiska bedömningar.
          </note>
          <note>
            Med detta som bakgrund vill jag för det första säga att det inte
            skulle vara så dumt att få ta del av de försvars- och samhällsekonomiska
            bedömningar som utskottet haft tillgång till. De hade varit bara
            om de hade funnits redovisade, om så bara med ett litet stycke,
            i betänkandet.
          </note>
          <note>
            För det andra vill jag säga att det alltså står i betänkandet
            att konsekvenserna för de orter som berörs av avvecklingar skulle
            belysas. För att vara litet fin i kanten, skulle jag vilja uttrycka
            mig så här: Jag hade uppskattat om det i betänkandet hade funnits
            några rader om vilka konsekvenserna blir för Borås, Ystad,
          </note>
          <note>
            Linköping och Umeå för att nämna några platser.
          </note>
          <note>
            Herr talman! Utskottet säger att det i första hand skall vara
            försvarspolitiska överväganden som skall ligga till grund för
            hur Försvarsmaktens organisation i fred skall utformas. Precis
            så tycker jag också. Jag håller med om det. Det är i linje med
            den principiella uppfattning som jag tidigare redovisade. Jag
            talar om hur jag tycker att man bör se på hur stort ett försvar
            skall vara, var det skall ligga, hur det skall utrustas och hur
            de skall utbildas.
          </note>
          <note>
            I den motion som jag tillsammans med mina kolleger Sonja Fransson
            och Berndt Ekholm har undertecknat, har vi bl.a. följande väldigt
            centrala skrivning i propositionen som bakgrund, det handlar om
            ett principresonemang: "Grundorganisationens utformning har dock
            på olika sätt en inverkan på dessa förutsättningar. Lokaliseringen
            påverkar var den fasta personalen är bosatt. Krigsorganisationens
            materiel måste kunna utnyttjas för utbildning m.m. och mobiliseringsförråden
            bör av rationalitetsskäl finnas inom rimligt avstånd."
          </note>
          <note>
            Denna skrivning har utskottet gjort till sin, har jag förstått,
            och eftersom jag utgår från att både propositionen och utskottets
            betänkande är allvarligt menat, tycker jag att man lika gärna
            kunde ha skrivit att det förband som skall försvara Västsverige
            skall ligga i
          </note>
          <note>
            Borås. Det är ju vad som står i texten. Därför tycker jag att
            det är konstigt att utskottsmajoriteten inte har kommit till den
            slutsatsen.
          </note>
          <note>
            Vi tycker att det finns väldigt goda sakliga skäl -
          </note>
          <note>
            jag tar inte med några andra skäl - för vårt yrkande i motion
            Fö25, där vi säger att vi vill att Älvsborgsbrigaden i Borås skall
            behållas och bilda en garnison under C MKV ingående i Södra militärområdet.
            Eftersom vi tycker att detta är sakligt betingat yrkar jag härmed
            bifall till motion Fö25.
          </note>
          <note>
            I detta anförande instämde Berndt Ekholm och
          </note>
          <note>
            Sonja Fransson (båda s).
          </note>
          <note type="speaker">
            Anf. 144 LARS BJÖRKMAN (m) replik:
          </note>
          <note>
            Herr talman! Endera lyssnar inte Arne Kjörnsberg, eller också
            vill han inte tro vad jag säger. Om det finns tvivel om hur hans
            ärlighet uppfattas måste det grundas på andras uttalanden, inte
            på mitt uttalande i mitt huvudanförande. Jag sade: Jag vill gärna
            tro att de försök som gjorts för att påverka sina partiföreträdare
            via motioner och på annat sätt är ärligt menade.
          </note>
          <note>
            Jag vet att det är så. Därför har jag ingen anledning att betvivla
            det.
          </note>
          <note>
            Jag hade också byggt in en frågeställning i det momentet grundad
            på ett uttalande som tidigare i dag gjordes av försvarsutskottets
            vice ordförande Britt
          </note>
          <note>
            Bohlin. Hon uttalade ju att hon känner stolthet och glädje över
            den försvarspolitiska produkt som man nu levererar till kammaren
            och som man med stöd av
          </note>
          <note>
            Centerpartiet kan fullfölja. Jag frågade om Arne
          </note>
          <note>
            Kjörnsberg och andra känner samma glädje som Britt
          </note>
          <note>
            Bohlin. Arne Kjörnsberg får nu tillfälle att redogöra för det.
          </note>
          <note type="speaker">
            Anf. 145 ARNE KJÖRNSBERG (s) replik:
          </note>
          <note>
            Herr talman! Lars Björkman vill gärna tro att
          </note>
          <note>
            Sonja Fransson, Berndt Ekholm och jag är ärliga.
          </note>
          <note>
            Lars Björkman, vi är ärliga!
          </note>
          <note>
            På den andra delfrågan i Lars Björkmans replik vill jag svara,
            och detta bör ha framgått av vad jag nyss sade här i riksdagens
            talarstol: På den här punkten tycker jag att försvarsutskottets
            majoritet har fel.
          </note>
          <note>
            Av sakliga skäl, som noga framförts i talarstolen, tycker jag
            att regeringens förslag i denna del är fel.
          </note>
          <note>
            Jag har kurage nog att säga det och jag står för det.
          </note>
          <note>
            Jag har inte några som helst problem i mitt parti när det gäller
            att få säga detta.
          </note>
          <note type="speaker">
            Anf. 146 LARS BJÖRKMAN (m) replik:
          </note>
          <note>
            Herr talman! Det här kan upplevas som en okynnesreplik. Om Arne
            Kjörnsberg hade lyssnat från första början skulle hans ärlighet
            aldrig ha behövt ifrågasättas. Jag har inte gjort det. Det måste
            vara andra som har gjort det. Kanske kände Arne Kjörnsberg på
            sig att det är bäst att försvara en sak som inte är angripen.
          </note>
          <note type="speaker">
            Anf. 147 LENNART BRUNANDER (c):
          </note>
          <note>
            Herr talman! Jag står bakom den ekonomiska ram som riksdagen
            beslutade i våras. En del av försvarspolitiken är ju också att
            föra en realistisk och ansvarsfull ekonomisk politik. När det
            gäller organisationen av försvaret och hur den här ramen nyttjas
            är jag starkt kritisk till det förslag som försvarsministern lagt
            fram. Han väljer att stuva om i ÖB:s förslag utan att ge rimliga
            motiveringar till varför de här förändringarna sker. De antydningar
            som görs är inte av den arten att jag kan tycka att de är riktiga.
            De ekonomiska bedömningar som görs är inte på något sätt rimliga.
            Den kunskap som jag har säger att de ibland dessutom är felaktiga.
            Därför har jag kommit till en annan slutsats. Detta redovisar
            Marianne Andersson och jag i motion Fö321.
          </note>
          <note>
            I det här sammanhanget är det viktigt att konstatera att försvaret
            av Göteborg och det som finns runt omkring Göteborg är väsentligt
            för Västsverige, ja, för hela Sverige. Där finns det en hamn som
            är väldigt viktig, men det finns ju också flera andra hamnar som
            också är viktiga för oss när det gäller tillförseln av förnödenheter
            i en avspärrningssituation eller i ett krigsläge. Vi måste även
            då kunna få in förnödenheterna, som vi sedan måste kunna sprida
            över landet.
          </note>
          <note>
            I en krigssituation är det ju också viktigt att det civila samhället
            fungerar. Om inte det fungerar kommer inte heller resultatet av
            militära operationer att kunna bli gott. Vi måste alltså ha ett
            fungerande samhälle även i en krigssituation. Då är försvaret
            av
          </note>
          <note>
            Västsverige en grundläggande faktor.
          </note>
          <note>
            Vad vi skall försvara oss mot är inte bara ett stort överfall.
            Många gånger är vi ju rädda för kupper och strategiska överfall.
            Den militära enhet som skall kunna klara det måste finnas på nära
            håll, för här har vi inte den förvarning som vi annars får och
            som gör att vi kan mobilisera förband i närheten av där vi kan
            vänta oss att fienden kommer in.
          </note>
          <note>
            Bl.a. Arne Kjörnsberg och Lars Björkman har här tidigare redovisat
            hur viktigt det är att detta organiseras på rätt sätt och att
            soldaterna utbildas i den terräng där de skall försvara viktiga
            funktioner. Det skriver både försvarsministern och försvarsutskottet,
            men ingen av dem tar konsekvenserna av detta när det gäller att
            placera utbildningen av de förband och de soldater som skall försvara
            Västsverige.
          </note>
          <note>
            Mot denna bakgrund yrkar jag bifall till reservation 12, som
            rymmer, och även tillgodoser, det som står i motion Fö321.
          </note>
          <note>
            Avslutningsvis skulle jag bara vilja säga att jag också är starkt
            kritisk mot att man väljer att placera den här infanteriutbildningen
            i Halmstad, där man ju måste köpa in ganska stora marker. Det
            tycker jag är ett brott mot jordbrukspolitiken, försörjningspolitiken
            och miljöpolitiken. I Borås finns de övningsförutsättningar som
            behövs. De kunde man nyttja. Det är alltså dålig hushållning med
            resurser att hantera det hela på detta sätt. Jag yrkar, som sagt,
            bifall till reservation 12.
          </note>
          <note type="speaker">
            Anf. 148 LARS HJERTÉN (m):
          </note>
          <note>
            Herr talman! Förra onsdagen, den 4 december, firades slaget vid
            Lund på K 3 i Karlsborg. Detta är en mycket gammal tradition.
            Garnisonskyrkan var fylld till sista plats, men det vilade en
            viss förstämning över firandet. I fortsättningen kommer det inte
            alls att vara så många som firar. Om propositionens förslag vinner
            vid voteringen senare i dag flyttas ju S 2.
          </note>
          <note>
            Det är dock inte tradition, nostalgi eller ens regionalpolitik
            som skall styra våra beslut om det framtida försvaret. I stället
            är det försvarets inriktning och kvalitet samt de ekonomiska ramarna
            som skall vara avgörande. Vi moderater föreslår, som bekant, större
            ramar än regeringen och Centerpartiet.
          </note>
          <note>
            För det första krävs det en viss volym när militär verksamhet
            skall bedrivas på en ort. Om S 2 flyttas från Karlsborg finns
            risken att återstående verksamhet vid K 3 visar sig vara för liten
            för en rationell militär organisation. T.ex. kommer Karlsborgs
            fästning, som är en mycket billig militär utbildningsanstalt,
            att utnyttjas endast till hälften.
          </note>
          <note>
            För det andra förlorar försvaret med stor sannolikhet många dugliga
            sambandsofficerare, samtidigt som personalläget inom signaltrupperna
            i dag är mycket besvärande - dock inte inom S 2 i Karlsborg.
          </note>
          <note>
            För det tredje arbetar S 2 redan i dag efter den ledningsfilosofi
            som önskas i propositionen. Man har ett omfattande samarbete med
            civila myndigheter, t.ex. med Banverket och Telia, när det gäller
            utvecklingsarbete och utbildning inom Milo Syd. Risken finns nu
            att detta samarbete försvåras. Kanske upphör det t.o.m. helt.
          </note>
          <note>
            Sten Svensson och jag har tagit upp dessa frågor i motion Fö30,
            där vi säger att vi vill att S 2 får vara kvar i Karlsborg. Motionen
            har följts upp i reservation nr 14, vilken jag yrkar bifall till.
          </note>
          <note>
            Avslutningsvis skulle jag helt kort vilja ställa en fråga. Nu,
            fem i tolv så att säga, har jag fått ett brev från Karlsborg.
            I brevet sägs det att det under den senaste tiden har ryktats
            om att S 2 trots allt kommer att få vara kvar i Karlsborg. Man
            säger att stabs- och sambandsutbildningen i Karlsborg inte skall
            upphöra.
          </note>
          <note>
            Detta skulle ha sagts efter ett besök som Britt Bohlin gjort
            i Karlsborg. Jag kan inte se att Britt Bohlin är kvar i kammaren,
            men skulle vilja fråga majoritetens företrädare om det ligger
            något i det här ryktet. I så fall vore det mycket glädjande.
          </note>
          <note>
            I detta anförande instämde Sten Svensson (m).
          </note>
          <note type="speaker">
            Anf. 149 INGVAR ERIKSSON (m):
          </note>
          <note>
            Herr talman! Då jag en stilla vårdag i slutet av april vid ett
            besök i Lettland fick uppleva ett land som i nära nog de senaste
            75 åren genomlidit ockupation, ofrihet, frånvaro av demokrati
            och folkstyre slog det mig att friheten alltid är värd att försvara.
            Den tragedi som drabbat det lettiska folket med deporteringar
            till
          </note>
          <note>
            Sibirien, miljöförstöring och fattigdom borde stämma oss alla
            till eftertanke.
          </note>
          <note>
            Det är just för att förhindra sådana tragedier i vårt land som
            vi har ett försvar. Vi moderater hävdar därför att om trovärdigheten
            i vilja och förmåga att klara uppgiften skall bevaras måste vi
            ha ett större och vassare försvar än vad majoriteten nu föreslår.
          </note>
          <note>
            Nu sker den största neddragningen av försvaret sedan 1925, detta
            i ett läge när osäkerheten i de länder som tidigare utgjorde det
            gamla Sovjetunionen är större än för ett år sedan. Detta är inte
            ansvarsfullt. Vi moderater hävdar att hela landet skall försvaras,
            vilket blir allt svårare med majoritetens förslag till nedskärningar.
          </note>
          <note>
            Fru talman! De moderata förslagen kommer först efter ett eventuellt
            bifall här i kammaren att föreläggas överbefälhavaren. Det är
            mot den bakgrunden vi moderater från Sydsverige stöder samtliga
            de moderata reservationerna. Vid voteringar röstar vi för dem
            och i övrigt röstar vi för utskottets hemställan med få undantag.
          </note>
          <note>
            För sydsvenskt vidkommande innebär detta stöd för bibehållande
            av Lv 4 i Ystad, F 10 i Ängelholm samt de övriga förband som inte
            berörs av förändringar i dagens beslut. Vad gäller anrika krigsflygskolan
            i Ljungbyhed anser vi att även om viktiga delar av verksamheten
            kan bedrivas på F 10, borde verksamheten ha utretts i ett sammanhang
            med flygvapnets skolverksamhet i övrigt.
          </note>
          <note>
            I detta anförande instämde Maud Ekendahl, Peter
          </note>
          <note>
            Weibull Bernström och Inga Berggren (alla m).
          </note>
          <note type="speaker">
            Anf. 150 INGBRITT IRHAMMAR (c):
          </note>
          <note>
            Fru talman! Jag står bakom två motioner som berör Ljungbyhed.
            Jag vill börja med den motion som berör trafikhögskolans framtid.
            Både regeringen och försvarsutskottet anser att trafikhögskolan
            bör läggas ned senast den 1 juli 1997 och övergå till annan huvudman.
          </note>
          <note>
            I min motion har jag påtalat att flygtrafiken ökar både på utrikes-
            och inrikessidan. Detta innebär att de civila flygbolagens behov
            av piloter ökar. Då finns det risk för att militära flygförare
            rekryteras i så stor omfattning att det skulle kunna få stora
            negativa effekter för Försvarsmakten. Som framhålls i betänkandet
            är det angeläget att hitta en lösning. Mitt förslag i motionen
            är att verksamheten vid trafikhögskolan bör fortsätta i Ljungbyhed
            på oförändrad nivå men med annan huvudman. Jag har föreslagit
            Utbildningsdepartementet. Jag anser att den civila pilotutbildning
            bör fortsätta. Jag ser att motionen är mycket positivt behandlad.
            Det framgår att utskottet kan inse fördelarna med fortsatt verksamhet
            i Ljungbyhed men med annan huvudman.
          </note>
          <note>
            Så till det andra motionsyrkandet, som inte har fått gehör, nämligen
            kravet att inrymma också den grundläggande flygutbildningen i
            den översyn av
          </note>
          <note>
            Försvarsmaktens skolor som skall äga rum. En sådan utredning
            skulle mer i detalj ha kunnat belysa att alla olika aspekter angående
            flygsäkerhet kan upprätthållas där grundutbildningen skall äga
            rum. Alla berörda skulle kunna få svar på fler av sina frågor
            genom att även grundutbildningen inrymdes i den totala översynen.
            Därför vill jag yrka bifall till reservation 29.
          </note>
          <note>
            Jag vill redan nu föra fram att om det, efter översynen av skolverksamheten,
            skulle visa att mycket stora delar av verksamheten vid F 5 kommer
            att försvinna långt bort från Ljungbyhed kan det bli nödvändigt
            med extraordinära insatser för Klippans kommuns räkning, i likhet
            med vad staten bidragit med för Söderhamns kommun.
          </note>
          <note>
            Krigsflygskolan i Ljungbyhed har 450 anställda i dag. Det är
            lika många som Hälsinge flygflottilj har. I
          </note>
          <note>
            hela Kristianstad län finns i dag enbart 110 lediga jobb. Enbart
            14 av dessa finns i Klippan-
          </note>
          <note>
            Perstorpsområdet jämfört med 105 lediga jobb i
          </note>
          <note>
            Gävleborgs län. Klippans kommun kan komma att få liknande problem
            som de har i Söderhamn, där staten som väl är sätter in extra
            insatser. Det kan som sagt komma att behövas i Klippans kommun
            också, fru talman. Det beror på vad utredningen om skolutbildningen
            kommer fram till.
          </note>
          <note>
            Till sist gläder det mig och många andra att vi i
          </note>
          <note>
            Centern genom uppgörelsen med regeringen lyckats bevara F 10
            i Ängelholm. Jag är väl medveten om att det finns invånare i kommunen
            som har mer eller mindre problem med framför allt buller. Men
            de angelägna problemen och frågorna måste lösas i annat sammanhang.
          </note>
          <note type="speaker">
            Anf. 151 KERSTIN WARNERBRING (c):
          </note>
          <note>
            Fru talman! I dag skall vi fatta beslut i en fråga som är hela
            svenska folkets angelägenhet, nämligen vårt framtida försvar.
            I förslaget till beslut ligger bl.a.
          </note>
          <note>
            en nedläggning av Lv 4 i Ystad. Processen fram till beslutsförslag
            har varit lång, och säkert också tung för berörda parter. Den
            har skapat en debatt som inte bara präglats av fullt förståelig
            osäkerhet och oro, utan dessvärre också av misstro och bristande
            trovärdighet.
          </note>
          <note>
            På åtskilliga punkter gjorde regeringen förändringar i ÖB:s Försvarsmaktsplan
            1997, men tyvärr fanns inga argument i propositionen som styrkte
            de antaganden som låg till grund för de enskilda förändringarna
            och som kunde ha bidragit till en ökad trovärdighet. Försvarsutskottets
            betänkande har inte heller skingrat några dimmor, snarare tvärtom
            då där t.o.m. konstateras att de ekonomiska bedömningarna inte
            har getts något överordnat inflytande. Kvar står ett otal frågor
            om varför och på vilka grunder.
          </note>
          <note>
            I vissa stycken är betänkandet en sorglig läsning.
          </note>
          <note>
            Utskottet har t.ex. "övervägt ett antal faktorer och därvid funnit
            att de bästa förutsättningarna för att utbilda luftvärnsförband
            finns vid Lv 4". Den slutsats utskottet drar av detta är att Lv
            4 i Ystad skall läggas ned.
          </note>
          <note>
            Det måste självfallet vara säkerhetspolitiska krav som skall
            uppfyllas då det militära försvarets krigsorganisation och dess
            grundorganisation utformas. Utifrån givna ekonomiska ramar gav
            ÖB i Försvarsmaktsplan 1997 förslag till just en sådan utformning.
          </note>
          <note>
            Regeringen har därefter fört in två nya principer, nämligen att
            det nya försvarsbeslutet inte får leda till osäkra investeringar
            och att de långsiktiga utvecklingsmöjligheterna på varje förbandsort
            skall vara avgörande.
          </note>
          <note>
            Men nog får man leta ett bra tag innan man hittar ett ställe
            där investeringar är så nödvändiga och utvecklingsmöjligheterna
            så osäkra som i Halmstad. Det ställe som skall finnas kvar på
            bekostnad av Ystad.
          </note>
          <note>
            Förutom högsta utbildningskvalitet till lägsta produktionskostnader
            har Lv 4 i Ystad med råge tillgång till ypperlig terräng för utbildning
            av luftvärnsförband. I
          </note>
          <note>
            en tillväxtsituation är det av avgörande betydelse att övnings-
            och skjutfält disponeras i tillräckligt stor omfattning. Dessa
            förutsättningar finns vid Ystad-
          </note>
          <note>
            Revinge garnison, men saknas i Halmstad. Investeringar behövs
            inte vid Lv 4, men väl i Halmstad. Det markinköp som där är nödvändigt
            har förorsakat en obeskrivlig karusell. Klart tycks nu vara att
            kommunen skall inköpa mark för 68 730 000 kronor. Det är en samhällsekonomisk
            konsekvens som inte finns medtagen någonstans i några kalkyler.
            Klart är också att kommunen skall ha betalt för att upplåta marken
            som övningsfält, en kostnad för försvaret som inte medtagits i
            några kalkyler. Naturligtvis borde dessa kostnader belasta de
            ekonomiska kalkylerna i jämförelserna mellan Lv 4 och Lv 6.
          </note>
          <note>
            Det är obegripligt att man ignorerar också de nödvändiga behoven
            av investeringar för att utbilda, öva och mobförrådsställa Robotsystem
            77 i Halmstad.
          </note>
          <note>
            Och, ännu värre, försvarsutskottet ignorerar fullständigt det
            faktum att den unika kompetensen att hantera
          </note>
          <note>
            Robotsystem 77, som bara finns vid Lv 4, kan gå totalt förlorad.
            Det har i dag talats en del om barnet som åker ut med badvattnet.
            Lv 4 är ett praktexempel på detta.
          </note>
          <note>
            Förändringarna kommer också att leda till fördyringar på sikt,
            eftersom man bara tagit hänsyn till den besparingseffekt som uppstår
            genom flyttning eller avveckling av verksamhet och i alltför hög
            grad har bortsett från framtida produktionskostnader. För mig
            är, fru talman, ett sådant kortsiktigt tänkande oacceptabelt,
            då vi under många år ännu måste föra en restriktiv ekonomisk politik
            för att kunna fylla igen det stora svarta hål som en skuld om
            1 ½ billion kronor har skapat.
          </note>
          <note>
            Det har legat på regeringens ansvar att komplettera de försvarsekonomiska
            värderingarna med en väl genomarbetad samhällsekonomisk kalkyl.
            Både regeringen och utskottet anser att kraven på samhällsekonomiska
            analyser är uppfyllda. Den åsikten delas dock inte av alla.
          </note>
          <note>
            I försvarsutskottets kansli har regeringens ekonomiska underlag
            granskats, och i rapporten av den 5
          </note>
          <note>
            november 1996 heter det: "Regeringen har inte korrigerat och
            kompletterat de försvarsekonomiska värderingarna utifrån ett samhällsekonomiskt
            perspektiv."
          </note>
          <note>
            Det anförs vidare: "det underlag som regeringen tillställt riksdagen
            är i väsentliga delar ofullständigt".
          </note>
          <note>
            Om detta finns inget sagt i betänkandet, och det underlag som
            utskottet tillställt riksdagen är lika ofullständigt.
          </note>
          <note>
            Fru talman! Under hela resans gång har inga uppgifter framkommit
            som visar på någon rimlig anledning till att Lv 4 i Ystad skall
            läggas ned. Skrivningarna i betänkandet är motsägelsefulla och
            knapphändiga. Nya frågetecken kommer ständigt till, och de gamla
            rätas inte ut. Under dessa premisser kan jag inte medverka till
            ett beslut att lägga ned Lv 4 i Ystad.
          </note>
          <note>
            Jag är förvisso, fru talman, inte försvarspolitiker, men mitt
            sunda förnuft säger mig att jag inte kan acceptera det underlag
            som vi har fått i den här frågan. För mig känns det också absolut
            nödvändigt att kunna se min spegelbild i ögonen och säga: Jag
            har gjort vad jag känner är rätt, och jag har stått upp för det
            som jag tror på.
          </note>
          <note>
            Därför, fru talman, yrkar jag bifall till reservation
          </note>
          <note>
            8, vilket också innebär bifall till vår motion Fö17. Jag yrkar
            vidare bifall till reservation 5 under hemställanspunkt 45.
          </note>
          <note>
            I detta anförande instämde Helena Nilsson (c).
          </note>
          <note type="speaker">
            Anf. 152 CARL FREDRIK GRAF (m) replik:
          </note>
          <note>
            Fru talman! Jag tycker att det är litet olyckligt att polemisera
            om enskilda förband, men Kerstin Warnerbring använde ju en stor
            del av sitt anförande till att polemisera mot Halmstad. Låt mig
            bara helt kortfattat göra två saker klara. För det första visar
            de ekonomiska överväganden som har gjorts inom utskottet och som
            jag har tagit del av på en ekonomisk fördel för alternativet Halmstad
            gentemot alternativet
          </note>
          <note>
            Borås Lv 4.
          </note>
          <note>
            För det andra nämnde Kerstin Warnerbring när det gäller markinköpet
            i Halmstad ett belopp om 69 miljoner. Det är riktigt att kommunen
            gör det förvärvet just nu, men en hel del av den marken förvärvas
            för andra ändamål än för övningsfält, vilket gör att kostnaden
            för den militära delen inte blir så stor som
          </note>
          <note>
            Kerstin Warnerbring vill göra gällande.
          </note>
          <note type="speaker">
            Anf. 153 KERSTIN WARNERBRING (c)
          </note>
          <note>
            replik:
          </note>
          <note>
            Fru talman! Jag har inte sett några som helst ekonomiska kalkyler
            som har hållit i jämförelsen mellan
          </note>
          <note>
            Lv 4 i Ystad och Lv 6 i Halmstad. Ovanpå de kalkyler som redan
            tidigare inte har hållit borde självklart både samhällsekonomiska
            och försvarsekonomiska kostnader ha lagts till när man nu måste
            inköpa ny mark för att få det här att fungera.
          </note>
          <note type="speaker">
            Anf. 154 MARGITTA EDGREN (fp):
          </note>
          <note>
            Fru talman! Jag delar den uppfattning som Lennart
          </note>
          <note>
            Rohdin deklarerat för Folkpartiets räkning under förmiddagen
            om det olämpliga i att flytta den grundläggande flygutbildningen
            på F 5 i Ljungbyhed till
          </note>
          <note>
            Ängelholm. Jag delar också hans argument att en sammanläggning
            av skarp flygverksamhet med grundläggande flygutbildning på samma
            flottilj med korsande start- och landningsbanor är att ta alltför
            stora risker ur flygsäkerhetssynpunkt. I Ljungbyhed finns ju parallella
            banor som lämpar sig sällsynt väl för grundläggande flygutbildning.
          </note>
          <note>
            Förslaget innebär också att det mest konkurrensutsatta luftrummet
            i Sverige väljs för flygutbildning, trots att det dessutom finns
            bättre alternativ. Jag menar liksom Lennart Rohdin gjorde att
            starka skäl talar för att den grundläggande flygutbildningen bör
            ligga kvar i Ljungbyhed. När nu regeringen har tillsatt en utredning
            om hela försvarets skolverksamhet, vore det sakligt rimligt att
            den grundläggande flygutbildningen ingick i denna översyn och
            att man inte antar några förslag om förändringar vad gäller Ljungbyhed
            innan den utredningen är färdig.
          </note>
          <note>
            Det läggspel som socialdemokrater och centerpartister har gjort
            i detta förslag tillåter inte att någon del tas upp till förnyad
            prövning, men jag menar att en klok riksdag inte låter detta förslag
            passera. Jag yrkar bifall till reservation 9 under mom. 29.
          </note>
          <note>
            Fru talman! Det finns övervägande sakskäl för att behålla Lv
            4 i Ystad, som Siw Persson från Höganäs och jag skrev i vår motion
            Fö40. Där finns de bästa förutsättningarna för att utbilda luftvärnsförband
            i syd, och det håller försvarsutskottet med om i sin text.
          </note>
          <note>
            Där finns kompetent personal, moderna lokaler i tillräckligt
            antal, modern utrustning och övningsfält.
          </note>
          <note>
            Man är i Ystad också ensam om att ha kompetens för och vana vid
            att utbilda för samtliga luftvärnssystem. Man är ensam i Sverige
            om att utbilda på
          </note>
          <note>
            RBS 77. Man är också mycket kostnadseffektiv.
          </note>
          <note>
            Ystad är t.ex. den enda luftvärnskår i hela försvaret som uppfyller
            ÖB:s krav på mindre än 7 % värnpliktsavgångar under grundutbildningen.
          </note>
          <note>
            Dessa positiva effekter, denna strävan efter excellens, har man
            inte fått gratis. Det har krävts ett uthålligt och målmedvetet
            arbete på alla nivåer och en ledning som förmått att entusiasmera
            och gå i täten.
          </note>
          <note>
            Att Lv 4 i Ystad är det bästa luftvärnsförbandet konstaterar
            ju utskottet, men det, fru talman, har ingen betydelse när socialdemokrater
            och centerpartister av andra skäl bestämmer sig för att lägga
            ned i Ystad.
          </note>
          <note>
            Med dagens beslut talar riksdagen om för hela försvaret att det
            inte lönar sig att sträva, att vara bra och att bli bättre och
            bättre. När förändringar måste genomföras smäller andra skäl högre.
            Kom inte, Britt
          </note>
          <note>
            Bohlin, och säg att människorna är Försvarsmaktens bästa resurs!
            Det sades av Britt Bohlin under förmiddagen, men det stämmer inte
            med den behandling som personalen här får.
          </note>
          <note>
            Jag vill å mina och Siw Perssons vägnar deklarera att vi kommer
            att rösta för reservation 8 under mom.
          </note>
          <note>
            28. Jag yrkar bifall till denna reservation.
          </note>
          <note type="speaker">
            Anf. 155 PER OLOF HÅKANSSON (s):
          </note>
          <note>
            Fru talman! Vi som har försökt att greppa denna materia tror
            jag kan vara ense om en sak, nämligen att detta är ett mycket
            komplext ärende. Debatten har varit lång, och många argument har
            framförts både för och emot propositionens och utskottets förslag.
            Jag skall inte upprepa dem, utan bara ta upp en del som jag tror
            är väsentlig för en sydsvensk att fundera litet på. Jag skall
            nämligen ta upp den del som gäller propositionens förslag om att
            Lv 4 i Ystad skall avvecklas.
          </note>
          <note>
            Resan fram till i dag har innehållit två intressanta stoppställen.
            Det första var Överbefälhavarens utredning och förslag som innebar
            att Lv 4 skulle vara kvar. Nästa viktiga stoppställe var regeringens
            proposition, där den föreslår att Lv 4 i Ystad skall avvecklas.
            Vilka motiv har regeringen för att göra denna avveckling? Jo,
            att en avveckling i Ystad tillsammans med en avveckling av I 15
            i Borås, i stället för I 16 i
          </note>
          <note>
            Halmstad, ger en ekonomiskt fördelaktigare helhetslösning än
            en avveckling av den nyligen omlokaliserade luftvärnskåren i Halmstad.
            Motiven uppges vara enbart grundade på denna besparingseffekt,
            eftersom alla övriga förhållanden anses jämförbara.
          </note>
          <note>
            Det är en intressant utgångspunkt. Den betyder nämligen att det
            finns behov av att granska kalkylunderlaget. Hur ser då kalkylunderlaget
            ut, och vad har vi motionärer som står bakom motion nr 37 sagt
            om detta? Ja, vi finner faktiskt inget stöd för påståendet om
            att den föreslagna avvecklingen av Lv 4 kommer att ge någon besparing.
            Vi har också sagt att det vore intressant om utskottet ville redovisa
            - när nu alla andra ting är jämförbara eller försumbara - vad
            det är för ekonomiskt kalkylunderlag man har att stå på.
          </note>
          <note>
            Tyvärr måste jag konstatera att utskottet inte har sakbehandlat
            motionen på det sätt man skulle önska.
          </note>
          <note>
            Man har klumpat ihop den med en del andra motioner och ganska
            lätt fört den åt sidan. Därför är det faktiskt så, fru talman,
            att frågorna från motionen kvarstår:
          </note>
          <note>
            Hur ligger det till med de ekonomiska kalkylerna?
          </note>
          <note>
            Hur är det med den väldigt avgörande fråga som ligger i markförsörjningen
            i Halmstad? Vilka effekter kommer den att ge i de ekonomiska kalkylerna?
            Hur ser det ut om man vidgar kalkylsättet från att vara en snäv
            försvarskalkyl till att vara en litet bredare samhällsekonomisk
            kalkyl?
          </note>
          <note>
            Jag kan konstatera att det saknas svar i utskottets betänkande
            som stöder propositionens förslag. Det har lett mig och mina medmotionärer
            fram till att vi står kvar vid den bedömning vi redovisar i vår
            motion, nr 37. Från den utgångspunkten skulle vi alltså rätteligen
            yrka återremiss, för att få tag i dessa kalkyler och se vad de
            innehåller. Men jag skall inte lägga något yrkande om återremiss.
          </note>
          <note>
            Vi motionärer har prövat om vi skall stödja den moderata reservationen,
            nr 8, som också omfattar ett bifall till vår motion. Men vi har
            kommit fram till att vi inte skall göra det av det enkla och lättförklarliga
            skälet att Moderaterna har helt andra motiveringar, en annan ram
            osv. än vad vi kan stå bakom.
          </note>
          <note>
            Därför, fru talman, yrkar jag bifall till motion
          </note>
          <note>
            1996/97:37 som innebär att riksdagen skall avslå propositionens
            förslag vad gäller avvecklandet av skånska luftvärnskåren Lv 4
            i Ystad. Jag hemställer att detta yrkande skall ställas under
            proposition.
          </note>
          <note>
            I detta anförande instämde Ulla Rudin, Kurt Ove
          </note>
          <note>
            Johansson, Anita Jönsson, Catherine Persson, Ronny
          </note>
          <note>
            Olander, Marie Granlund och Kaj Larsson (alla s).
          </note>
          <note type="speaker">
            Anf. 156 ULLA LÖFGREN (m):
          </note>
          <note>
            Fru talman! När jag för cirka en och en halv vecka sedan anmälde
            mig på talarlistan inför denna debatt råkade jag av en händelse
            sammanträffa med försvarsministern på kammarkansliet.
          </note>
          <note>
            Jaså, du skall upp och försvara Västerbotten, sade han litet
            försmädligt. Och du har anmält dig för bara sex minuter - har
            du inte fler argument?
          </note>
          <note>
            Som om inte både försvarsministern och jag visste att om jag
            så skulle ha argument som räckte i 100
          </note>
          <note>
            timmar skulle det inte påverka vare sig försvarsministern eller
            riksdagens majoritet!
          </note>
          <note>
            Fru talman! Jag vet inte hur många gånger jag har suttit i den
            här kammaren under det senaste året och omväxlande hört Olof Johansson
            och Göran Persson tala om vikten av att ta ansvar. Centern tar
            minsann ansvar, säger de. Centern gör uppgörelser med Socialdemokraterna
            - kohandel och ett handslag!
          </note>
          <note>
            Lakejerna i riksdagen har därefter bara att se till att ingen
            ruckar på överenskommelsen, för då faller korthuset ihop. Vad
            hjälper då fakta och starka argument? Om själva vitsen med processen
            är att se till att man kommer fram till resultatet i facit - vad
            spelar det då för roll om logiken fallerar och delberäkningar
            görs fel?
          </note>
          <note>
            Behandlingen av detta ärende har varit ett sällsamt skådespel.
            Regementen, kommuner, län och riksdagsopposition som engagerats
            som statister i dramat har kunnat konstatera att huvudrollsinnehavarna
            lämnade scenen redan före premiären för att sedan agera sufflörer
            åt skådespelarna som placerats på läktaren.
          </note>
          <note>
            Jag tycker faktiskt inte att det är speciellt ansvarsfullt av
            huvudrollsinnehavarna att svika publiken på det viset.
          </note>
          <note>
            Därför, fru talman, har jag efter överväganden beslutat att inte
            upprepa alla de argument mot en nedläggning av Lapplandsbrigaden
            som redan är kända.
          </note>
          <note>
            Men med tanke på beslutet som helhet tänker jag i stället illustrera
            förslaget med en dikt som jag fick mig tillsänd via elektronisk
            post i dag från en man vid namn Bengt Andersson i Umeå. Den heter
            Öppet hus, eller Lyser alltid solen över svensk säkerhetspolitik?
          </note>
          <note>
            Vem vill bo i ett hus, som till tak blott har himmel, alltid
            oroligt blicka dit upp.
          </note>
          <note>
            Alla dagar är inte en sommar tider växla, vi minns dem som flytt
          </note>
          <note>
            Att det regnar om hösten, det vet vi, och att vintern blir kall
            och med snö.
          </note>
          <note>
            Ändå river vi taket som finns där, drömmer endast om framtid
            och tö
          </note>
          <note>
            Men om vintern blir hård, så vi tänker, vi bygger på nytt, enkel
            sak.
          </note>
          <note>
            Att ej kunskap, ej virke då finns där.
          </note>
          <note>
            Det är glömt, för en sol varm i dag.
          </note>
          <note>
            Fru talman! Därmed yrkar jag bifall till reservation 18, mom.
            43.
          </note>
          <note type="speaker">
            Anf. 157 KARIN ISRAELSSON (c):
          </note>
          <note>
            Fru talman! Jag tänkte i alla fall att kammaren skulle få lyssna
            på några skäl till varför Lapplandsbrigaden skall få finnas kvar,
            eftersom Ulla Löfgren inte ansåg att det var så värdefullt.
          </note>
          <note>
            Försvarsekonomiska kalkyler talar till Umeås fördel, och det
            gör även de produktionsmässiga skälen.
          </note>
          <note>
            Det ansåg ÖB när han kom med sin rapport rörande vilka förband
            som skulle finnas kvar. Lapplandsbrigaden i Umeå hade redan fått
            en särställning då man efter en ekonomisk och verksamhetsmässig
            analys funnit att det finns stora fördelar med en lokalisering
            av den regionala stridsfordonsutbildningen till Umeå.
          </note>
          <note>
            Jämförelse gjordes då mellan Umeå, Sollefteå och
          </note>
          <note>
            Östersund. Umeås fördel var främst den närhet till övnings- och
            skjutfält som finns.
          </note>
          <note>
            Investeringar har därefter gjorts i utbildning av personal, utbyggnad
            av utbildnings- och vårdlokaler samt övnings- och skjutfält. Detta
            har pågått under fem år till en kostnad av ca 61 miljoner kronor.
            I en sittning med samtliga brigadchefer i Norrland kunde man konstatera
            att Umeå och Lapplandsbrigaden hade så många fördelar att Umeå
            med nuvarande förutsättningar ger de bästa förutsättningarna för
            en utbildning till låga kostnader.
          </note>
          <note>
            Stridsfordonsutbildningen i Umeå kommer fr.o.m.
          </note>
          <note>
            1997/98 att producera ett färdigt kompani att krigsplacera varje
            år utan ytterligare kostsamma investeringar. Den avgörande förutsättningen
            för att Umeå valdes i FU 88 att utveckla stridsfordonsutbildningen
            var närheten till övningsområden. Markens bärighet och förmåga
            att motstå slitage spelade också en stor roll. Närheten mellan
            garageplan, främre underhåll och övningsterräng är helt avgörande
            för goda ekonomiska förutsättningar.
          </note>
          <note>
            Dessa utbildningar kommer naturligtvis att kunna bedrivas i Umeå
            även fortsättningsvis, men med en väsentlig skillnad om riksdagen
            i dag röstar för att
          </note>
          <note>
            Lapplandsbrigaden skall läggas ned. Det kommer alltså att saknas
            värnpliktiga på orten som krävs för att ge en realistisk utbildning.
            Min misstanke är därför, även om en särskild utredare tillsatts
            att se över utbildningsverksamheten inom försvaret, att Umeås
            roll som regementsstad och utbildningsstad för militär verksamhet
            är till ända. I och med att Lapplandsbrigaden läggs ned kommer
            även utbildningen att omöjliggöras. Man hör redan i korridorerna
            gamarna slita utbildningen i stycken och inkorporera den till
            Boden eller Östersund.
          </note>
          <note>
            Trots allt ger jag inte upp kampen för att få behålla dessa utbildningar
            i Umeå. Närheten till universitetet, FOA och till regionsjukvården
            ger dessa utbildningar en unik möjlighet i ett framtidsperspektiv
            med ett försvar inriktat på miljökatastrofer, smittskydd och naturligtvis
            fientligt anfall. Varför slå sönder en fungerande samverkan? Varför
            sprida verksamheter som är väl etablerade och har en samverkan
            som man inte kommer att kunna bibehålla med en flyttning av skolverksamheten?
          </note>
          <note>
            Att lägga ned Lapplandsbrigaden är också att lämna stora delar
            av Norrland utan ett förband. Visserligen vet jag att Västerbotten
            i ett kris- och krigsläge kommer att försvaras, om vägarna klarar
            transporterna. Men det känns främmande för mig som centerpartist
            att lämna kravet på en förbandsverksamhet regionalt placerad.
            Ett regemente i varje län har i många år varit vår paroll.
          </note>
          <note>
            Jag känner stor besvikelse på de som förhandlat fram underlaget
            till försvarspropositionen utan att ta dessa hänsyn. Att Östersund
            och Falun skulle på ett bättre sätt täcka denna regionala fördelning
            är mycket tveksamt. Inte ens argumentet att dessa förband av försvarspolitiska
            skäl skulle vara att föredra framför
          </note>
          <note>
            Umeå kan jag förstå. Man avrustar ju Östersund. Den garnison
            man påstår vida överlägsen Umeå blir aldrig så utvecklingsbar
            som man har påstått. Ekonomiskt blir det en dyr satsning. Att
            man sedan inte kan återfinna de ekonomiska beräkningar som sägs
            stå som underlag för detta beslut är dessutom mycket märkligt.
          </note>
          <note>
            Jag kan varken acceptera de försvarspolitiska eller de ekonomiska
            skälen för att lägga ned Lapplandsbrigaden. Varför inte säga det
            rakt ut? Det är regionalpolitiska skäl som grundar det försvarsbeslut
            som riksdagen nu skall ta ställning till. Min motion rörande Lapplandsbrigaden,
            Fö32, tas upp i reservation 18.
          </note>
          <note>
            Jag yrkar därför bifall till reservation 18.
          </note>
          <note type="speaker">
            Anf. 158 ULLA LÖFGREN (m) replik:
          </note>
          <note>
            Fru talman! Karin Israelsson var litet grand försmädlig mot mig
            i början av sitt anförande. Trots att jag till fullo håller med
            Karin Israelsson i hennes anförande måste jag fråga till vilken
            nytta Karin Israelsson tror det är att här i kammaren dra alla
            de argument som kända, då Karin Israelsson inte har lyckats övertyga
            sin egen riksdagsgrupp.
          </note>
          <note type="speaker">
            Anf. 159 KARIN ISRAELSSON (c) replik:
          </note>
          <note>
            Fru talman! Har Ulla Löfgren den inställningen har hela den här
            debatten varit överflödig.
          </note>
          <note type="speaker">
            Anf. 160 TORSTEN GAVELIN (fp)
          </note>
          <note>
            Fru talman! Det försvarsbeslut som vi skall fatta i dag har förberetts
            bl.a. genom ett mer än årslångt arbete inom Försvarsmakten, där
            ÖB tillsammans med försvarsledningen och förbanden runt om i landet
            diskuterat fram hur det effektivast möjliga försvaret skall utformas
            med utgångspunkt från de starkt begränsade resurser som ställs
            till förfogande. Denna diskussion ledde fram till ett förslag
            från ÖB som genom framtagningsprocessen också var förankrad och
            till största delen accepterad bland de berörda.
          </note>
          <note>
            Den för många så smärtsamma omställningen hade börjat, och sorgearbetet
            var så att säga avklarat.
          </note>
          <note>
            Så går några ledande politiker från Centern och
          </note>
          <note>
            Socialdemokraterna och vänder upp och ned på ÖB:s plan och hävdar
            dessutom att skälen till detta är enbart försvarspolitiska. Nya
            sår rivs upp, och ingen kan förstå varför Försvarsdepartementet
            och försvarsministern nu kommer till en så helt annorlunda uppfattning
            än den samlade militära expertisen gjort tidigare.
          </note>
          <note>
            Den enda rimliga men i det närmaste otänkbara förklaringen syns
            vara att partiintressen satts före försvarsintressen. Under hela
            den tid som gått efter det att försvarsministern presenterade
            sina bedömningar har inte denna fula misstanke kunnat undanröjas.
          </note>
          <note>
            Att mina väljare inte accepterar den behandling som Lapplandsbrigaden
            utsätts för torde inte vara någon hemlighet. Hemvärnsmännen i
            Västerbotten är t.o.m. så upprörda att de tillkännagett att de
            kommer att lägga ned sina vapen om vi fattar ett beslut som innebär
            att Lapplandsbrigadens läggs ned. De känner sig helt utlämnade
            när de i en skarp situation inte får avlösning av en Lapplandsbrigad
            som mobiliserar mitt bland dem, runt om i det geografiskt mycket
            vidsträckta område de är satta att försvara. Enligt utskottets
            förslag blir det bara en brigad på 70 mil i norra Sverige medan
            landets övriga 85 mil får 12
          </note>
          <note>
            brigader. Är detta rimligt? Jag instämmer helt i hemvärnsmännens
            bedömning: Nej, detta är inte rimligt!
          </note>
          <note>
            Regeringen säger sig vilja att Försvarsmakten skall ha en folklig
            förankring och en god geografisk spridning. Försvarsutskottets
            förslag innebär att Västerbottens län, Sveriges i dag största
            försvarsområde, lämnas nästan helt utan militär närvaro. Umeområdet,
            som är den mest tätbefolkade delen av Norrland, blir av med den
            folkliga kopplingen till ett fredsförband.
          </note>
          <note>
            Tillgången till ett väl fungerande och närbeläget övningsområde
            av tillräcklig storlek, den samlade stridsfordonsutbildningen,
            den inom ett år klara utredningen om försvarets skolor där den
            effektiva samverkan mellan Lapplandsbrigaden och Stridsskola
          </note>
          <note>
            Nord och Totalförsvarets skyddsskola skulle kunna prövas - dessa
            och alla andra starka argument för ett bibehållande av Lapplandsbrigaden
            och den väl utvecklade garnisonen i Umeå viftas bort av utskottet
            på två rader med formuleringen: "Det avgörande skälet är möjligheterna
            att i Östersund vidmakthålla och utveckla en allsidig och rationell
            försvarsmaktsgarnison".
          </note>
          <note>
            Fru talman! Det beslut vi skall fatta i dag borde ge hela vårt
            land en god framtida försvarsförmåga. Det borde ge oss trovärdighet
            gentemot utlandet om vår förmåga att försvara hela landet och
            det borde trygga hela svenska folkets försvarsvilja. Tyvärr blir
            resultatet det omvända, bl.a. för oss i Västerbotten, ifall utskottets
            förslag blir riksdagens beslut. Det känns mycket tungt att vara
            med och fatta detta beslut som i så stor utsträckning inte grundar
            sig på kunskaper och fakta utan på partipolitiska hänsyn. Ansvaret
            faller tungt på Centern och Socialdemokraterna, som ligger bakom
            propositionen och utskottets majoritetsförslag.
          </note>
          <note>
            Fru talman! Jag yrkar också bifall till reservation
          </note>
          <note>
            18 mom. 43.
          </note>
          <note type="speaker">
            Anf. 161 ROLF ÅBJÖRNSSON (kd):
          </note>
          <note>
            Fru talman! I våra allmänna reservation framhålls att vi kristdemokrater
            anser att regeringen frångått
          </note>
          <note>
            Försvarsmaktens bedömningar utifrån helt andra principer än militäroperativa
            och säkerhetspolitiska.
          </note>
          <note>
            Vi anser att bl.a. Lapplandsbrigaden i Umeå skall vara kvar.
            I min motion Fö6 har jag påpekat att de motiv regeringen angivit
            för att gå ifrån Överbefälhavarens plan alla talar till förmån
            för Lapplandsbrigaden. Kraven avser huvudsakligen att fyra ordentligt
            vinterutbildade brigader skall finnas kvar, att geografisk spridning
            av fredsförbanden skall föreligga för att befästa en folklig förankring,
            att kostnadskrävande investeringar skall undvikas och att man
            skall satsa på bärkraftiga och utvecklingsbara garnisonsorter.
          </note>
          <note>
            Umeå uppfyller samtliga nu angivna krav bättre än någon annan
            garnisonsort.
          </note>
          <note>
            Det måste för alla vara helt klart att rent politiska och regionalpolitiska
            synpunkter varit bestämmande för att Socialdemokraterna tillsammans
            med Centern beslutat sig för att lägga ned Lapplandsbrigaden.
          </note>
          <note>
            Detta är inte bara olyckligt för Sveriges försvar utan också
            för tilltron till på vilka grunder politiska beslut fattas i Sverige.
            Makt är inte alltid rätt.
          </note>
          <note>
            Med det nu sagda, fru talman, yrkas bifall för reservation 18.
          </note>
          <note type="speaker">
            Anf. 162 MATS LINDBERG (s):
          </note>
          <note>
            Fru talman! Den ilska och bitterhet som många har känt under
            debatten om förändringarna i försvarsorganisationen kan jag mycket
            väl förstå. Men det är viktigt att inse att också krigsorganisationen
            måste förändras om det sker förändringar av de säkerhetspolitiska
            förutsättningarna. Dessutom finns det en viktig förutsättning
            för att Sverige skall kunna ha ett effektivt försvar. Det är att
            man fortsätter att utveckla den högteknologiska försvarsindustrin.
            Detta står inte i strid med den civila utvecklingen, utan är ett
            utmärkt komplement till denna.
          </note>
          <note>
            När det sedan gäller frågan om hur många armébrigader som skall
            finnas delar jag utskottsmajoritetens uppfattning om neddragningarna.
            Neddragningar är dock nödvändigt. Jag tror att vi inom ganska
            kort tid kommer att vara tvingade till att göra ytterligare neddragningar.
            Det är med denna utgångspunkt som det är så oerhört viktigt att
            man bibehåller de rätta garnisonerna.
          </note>
          <note>
            För motionärerna, ledningen och personalen vid
          </note>
          <note>
            Lapplandsbrigaden kom försvarsministerns beslut att lägga ned
            Lapplandsbrigaden som en chock - detta på grund av den rationella
            drift som redan finns vid brigaden och de utomordentliga resurser
            som finns i
          </note>
          <note>
            Umeå. Det är därför det är viktigt för oss att finna ut vad som
            legat till grund för försvarsministerns ställningstagande.
          </note>
          <note>
            Vi kan i dag, efter att ha diskuterat denna fråga mycket noggrant,
            konstatera att det inte har kommit fram några sakskäl som stärker
            beslutet. Tvärtom visar det sig att Lapplandsbrigaden mycket väl
            fyller alla de krav som ställs på en modern och utvecklingsbar
            garnison.
          </note>
          <note>
            Jag tycker att det pekar mot att det är regionalpolitiska skäl
            som fällt avgörande när det gäller nedläggning av brigaden. Det
            vore därför klädsamt om försvarsministern också erkände detta.
          </note>
          <note>
            Nu är det bara att inse att de beslut som vi är i begrepp att
            fatta kommer att innebära nedläggning av
          </note>
          <note>
            Lapplandsbrigaden. Det skall också påpekas att det finns en del
            positiva skrivningar i utskottets betänkande. Jag tolkar den skrivning
            som finns i betänkandet så, att man tagit notis om vår motion,
            när man erinrar om det långsiktiga behovet av bl.a. stridsskolor.
            Det kommer att övervägas i den s.k. Skolutredningen.
          </note>
          <note>
            Också den skrivning som finns under avsnittet om genomförande
            är positiv. Jag återger vad som sägs där: Inför olika detaljbeslut
            som regeringen och Försvarsmakten har att fatta för att genomföra
            avvecklingen anser utskottet att det är angeläget att i ett helhetssammanhang
            pröva om det är kostnadseffektivt eller från andra utgångspunkter
            lämpligt att tills vidare behålla och utnyttja vissa anläggningar
            och övningsområden som hör ihop med de förband som skall avvecklas.
          </note>
          <note>
            Detta är också vad vi har föreslagit i vår motion.
          </note>
          <note>
            Det är viktigt att ta hänsyn till detta när man skall utveckla
            en effektiv organisation i utbildningsområdet.
          </note>
          <note>
            Fru talman! Med detta i åtanke utgår jag ifrån att man även inom
            Försvarsmakten ser de fördelar som finns i en universitetsstad
            vad gäller en god utveckling och en hög kvalitet på utbildningen.
            Man kan inte bortse från de stora investeringar som finns, och
            som måste kunna användas på ett effektivt sätt. Den utvecklingspotential
            avseende totalförsvarsutbildningen som för närvarande finns i
            Umeå bör beaktas: totalförsvarets skyddsskola, FOA 4, Arméstridsskola
            Nord och Umeå universitet. Det är också viktigt att framhålla
            att en nedläggning kommer att innebära att Sveriges största militärområde,
            med en yta motsvarande
          </note>
          <note>
            Skåne, Blekinge, Bohuslän, Dalsland, Gotland och
          </note>
          <note>
            Gästrikland, lämnas helt utan försvar.
          </note>
          <note>
            Fru talman! Jag yrkar därför bifall till vår motion
          </note>
          <note>
            Fö46. Skulle det visa sig att det inte stämmer överens med kammarkansliets
            uppfattning om hur man skall yrka och att motionen läggs in i
            den moderata reservationen 18 kommer vi att lägga ned våra röster.
          </note>
          <note>
            I detta anförande instämde Rinaldo Karlsson, Carin Lundberg,
            Lars Lilja och Lena Sandlin, alla (s).
          </note>
          <note type="speaker">
            Anf. 163 PATRIK NORINDER (m):
          </note>
          <note>
            Fru talman! Detta är min andra mandatperiod.
          </note>
          <note>
            Under förra perioden lades I 14 i Gävle ned på en i mitt tycke
            osaklig grund. Förbandsområdet har nu tagits över av högskolan,
            som blomstrar. Fortfarande anser jag dock att I 14 borde ha varit
            kvar, samtidigt som högskolan kunde utvecklas.
          </note>
          <note>
            Det är med sorg jag nu konstaterar att det under denna mandatperiod
            föreslås nedläggning av det sista militära förbandet i vårt län.
            Förslaget grundar sig på en överenskommelse mellan Socialdemokraterna
            och
          </note>
          <note>
            Centern. För mig är det helt obegripligt att ett så viktigt beslut
            som hur en framtida freds- och krigsorganisation skall utformas
            grundar sig på partitaktiska överenskommelser i stället för sakliga
            argument, långsiktiga försvarslösningar och ekonomiska överväganden
            som säkerställer försvarskraften.
          </note>
          <note>
            F 15:s fördelar vad gäller luftrum, långsiktighet, operativa
            krav, miljö, produktivitet, geografiskt läge, investeringskostnader
            och ekonomi är obestridliga.
          </note>
          <note>
            Socialdemokraternas och Centerns hantering av frågan om nedläggning
            av F 15 i Söderhamn är enligt mitt tycke ingenting annat än en
            politisk skandal. För att rättfärdiga uppgörelsen svänger parterna
            i sin argumentation allteftersom nya fakta framkommer.
          </note>
          <note>
            Jag riktar mycket skarp kritik mot Centern och Socialdemokraterna,
            som lägger fram ett mycket dåligt underbyggt förslag till beslut.
          </note>
          <note>
            I propositionen står följande. "Besparingarna vid en avveckling
            av F 15 blir avsevärt större än om F 10
          </note>
          <note>
            skulle lagts ned." Detta har visat sig felaktigt. Utskottsmajoriteten
            svänger då och anför att det avgörande skälet för att behålla
            F 10 har varit att de grundläggande flygutbildningarna snabbt
            kan föras över dit från F 5. Sammantaget bedöms också besparingsmöjligheterna
            vara större i detta alternativ.
          </note>
          <note>
            Också denna argumentering har avfärdats.
          </note>
          <note>
            Vad gäller ekonomin tillstår Anders Svärd att F 10
          </note>
          <note>
            inte är billigare än F 15, utan kanske snarare tvärtom.
          </note>
          <note>
            Varför har Centern inte tagit konsekvenserna, om det nu är som
            Anders Svärd säger?
          </note>
          <note>
            Om riksdagsmajoriteten beslutar att lägga ned
          </note>
          <note>
            F 15 i Söderhamn gör man det mot regeringens styrande principer,
            som innebär att kostsamma och osäkra investeringar skall undvikas
            och att satsningar skall ske på utvecklingsbara förband, samt
            att långsiktiga utvecklingsmöjligheter skall vara avgörande. F
            15 har denna långsiktighet!
          </note>
          <note>
            Ansvaret för nedläggning av flygflottiljen i Söderhamn ligger
            nu i enskilda socialdemokratiska och centerpartistiska ledamöters
            händer. Min förhoppning är att saklighet och långsiktighet tar
            överhand och det bildas en majoritet för behållandet av F 15 i
            Söderhamn.
          </note>
          <note>
            Fru talman! Jag yrkar bifall till reservation 16, som bl.a. gäller
            avvisande av förslaget att lägga ned försvarsområdesstaben i Gävle
            och reservation 17
          </note>
          <note>
            som innebär avslag av regeringens förslag till att lägga ned
            F 15 i Söderhamn.
          </note>
          <note>
            I detta anförande instämde Rolf Dahlberg och Eva
          </note>
          <note>
            Björne (båda m).
          </note>
          <note type="speaker">
            Anf. 164 ANDERS SVÄRD (c) replik:
          </note>
          <note>
            Fru talman! Om Patrik Norinder hade varit här och lyssnat på
            vad jag sade i mitt huvudanförande hade han inte kunnat göra det
            påstående han gjorde beträffande vad som hade vägt för respektive
            mot
          </note>
          <note>
            F 15 och F 10. För övrigt sade jag att nedläggningsbeslut aldrig
            är enkla. Jag medgav att några beslut var svårare än andra. Just
            avvägningen mellan F 10 och
          </note>
          <note>
            F 15 var ett av de exempel jag gav. Nu är det emellertid så att
            ekonomin väger över till fördel för att behålla F 10. Dessutom
            har Överbefälhavaren med stöd av bl.a. flygvapenchefen gjort utredningar
            och lagt fram dessa. Jag slutade mitt anförande i denna del med
            att säga att vi i utskottsmajoriteten inte klarat att motbevisa
            Överbefälhavarens förslag beträffande
          </note>
          <note>
            F 15, F 10 och F 5. Detta är ett tillrättaläggande.
          </note>
          <note type="speaker">
            Anf. 165 PATRIK NORINDER (m) replik:
          </note>
          <note>
            Fru talman! Bland det material jag fått finns ett utkast från
            försvarsutskottets kansli där man uppskattat mellan tumme och
            pekfinger. Om det är det Anders Svärd hänvisar till är det kanske
            inte så mycket bevänt med det. De ekonomiska undersökningar som
            jag tagit del av och som man har gjort inom F 15 har inte visat
            att det finns någonting som är till nackdel för F 15.
          </note>
          <note type="speaker">
            Anf. 166 ANDERS SVÄRD (c) replik:
          </note>
          <note>
            Fru talman! Jag kan inte veta vilka siffror Patrik
          </note>
          <note>
            Norinder har, men jag vet vilka siffror vi haft när vi tagit
            ställning i försvarsutskottet och tidigare under propositionsarbetet.
            De siffror som jag har tagit ställning till har framarbetats i
            samarbete med högkvarteret. En del av siffrorna har tagits fram
            i departementet men alltid varit kontrollerade i högkvarteret.
            Jag vet mycket väl att det valsar omkring väldigt mycket siffror
            i denna fråga som i många andra frågor, men det vi måste rätta
            oss efter är de siffror som vi får av experter inom myndigheter
            osv.
          </note>
          <note type="speaker">
            Anf. 167 PATRIK NORINDER (m) replik:
          </note>
          <note>
            Fru talman! Det är kanske inte det rätta tillfället att diskutera
            ekonomi. Här står en uppgift mot en uppgift. De uppgifter jag
            har fått visar att det inte skall finnas några skiljaktigheter.
            Det var vad som sades från början, alltså att det inte var några
            större ekonomiska skiljaktigheter mellan t.ex. F 10 och F 15.
          </note>
          <note type="speaker">
            Anf. 168 KARIN STARRIN (c):
          </note>
          <note>
            Fru talman! Jag tänker att i den här långa försvarsdebatten uppehålla
            mig vid de motioner som jag står bakom och som jag skrivit om
            F 15 och om försvarsområden.
          </note>
          <note>
            Efter ett ha läst betänkandet måste jag konstatera att jag är
            mycket besviken. Under hela processen, från det att Försvarsberedningen
            lade sitt förslag och efter det att propositionen har presenterats,
            har vi från olika ledande håll, dels från regeringens företrädare,
            dels från Centerpartiets företrädare, sagt att det här faktaunderlaget
            noga skall prövas och att försvarsutskottet inte bara skall vara
            en transportsträcka. I min motion om flygflottiljen F 15 tycker
            jag att man måste ta fram ett noggrannare kalkylunderlag, som
            stärker det beslut som nu föreslås att vi skall fatta. Jag tycker
            också att man bättre skall ta reda på hur luftrummet räcker. Jag
            tycker också att man skall göra en tydlig miljökonsekvensanalys.
            I min motion presenteras underlag som man mycket väl hade kunnat
            kommentera i betänkandet.
          </note>
          <note>
            Vad kan man då läsa i betänkandet. Det står bl.a.
          </note>
          <note>
            att andra alternativ, bland dem främst F 10 i Ängelholm, har
            övervägts. De tyngsta motiven för regeringens förslag är möjligheten
            att snabbt föra över flygutbildningen från Ljungbyhed till Ängelholm.
          </note>
          <note>
            Det är alltså tiden, att det går snabbt att föra över utbildningen,
            som har avgjort valet. För övrigt skall den totala skolverksamheten
            brytas ut från beslutet och utredas särskilt. Vad är det då för
            konsekvens i detta, och vilken trovärdighet ger detta till ett
            riktigt försvarsstrategiskt beslut? Den frågan ställer jag mig.
          </note>
          <note>
            Vad mer kan man läsa i betänkandet? Det står vidare att F 10
            har miljötillstånd för flygning med tre divisioner JAS 39 Gripen.
          </note>
          <note>
            Varför finns det argumentet fortfarande kvar då regeringen med
            Koncessionsnämndens medgivande kan lämna koncession för tre JAS
            39 Gripen även för
          </note>
          <note>
            F 15? Det tycker jag också är en berättigad fråga att ställa
            en sådan här dag.
          </note>
          <note>
            Utskottet har alltså lyckats i det här svåra valet mellan Ängelholm
            och Söderhamn att prestera de här få korta raderna. Sedan har
            man följt propositionen.
          </note>
          <note>
            Jag är inte nöjd med detta. Flygflottiljen F 15 är en flottilj
            som långsiktigt har de allra bästa utvecklingsmöjligheterna. Det
            är angeläget att förbanden finns där de långsiktigt kan utvecklas.
          </note>
          <note>
            Det förslag som lagts fram innebär på sikt att de enda JAS 39-divisionerna
            i mellersta militärområdet med Stockholm, Mälardalen m.m. är placerade
            på
          </note>
          <note>
            F 16 i Uppsala. Detta är en satsning på ett förband som redan
            nu har problem med miljöstörningar. Vid en eventuell framtida
            skärpning av miljökraven kan det bli svårt att få fortsatt koncession
            för JAS 39 på
          </note>
          <note>
            F 16. Däremot är F 15 den flottilj i mellersta militärområdet
            som långsiktigt säkerställer fredsbasering av
          </note>
          <note>
            JAS 39 i det här viktiga området. Tillgängligt luftrum måste
            bedömas mer långsiktigt än vad som görs i propositionen och som
            man följer upp i betänkandet.
          </note>
          <note>
            Dessutom arbetar Luftfartsverket med en utredning Luftrum 98.
            90 % av den civila flygtrafiken över
          </note>
          <note>
            Sverige finns söder om en linje söder om Uppsala.
          </note>
          <note>
            Prognosen pekar mot en nära fördubbling av trafiken fram till
            år 2010. Det tillgängliga luftrummet för militära flygningar blir
            allt mindre. Restriktioner har t.ex. fått tillgripas nu under
            sommaren. Vad som kommer vet vi inte. Samordning av flyget görs
            och kommer att i framtiden behöva göras över hela Europa. Det
            här gör man för att naturligtvis stärka flygsäkerheten. Att avlysa
            områden i södra Sverige för skarpa övningar kommer att bli svårt
            i framtiden. Jag har i min motion ställt dessa krav. Jag tycker
            att man borde ha kommenterat och utrett tillgängligt luftrum tydligare.
          </note>
          <note>
            De största miljöstörningarna från den militära flygverksamheten
            är flygbullret och miljöutsläppen.
          </note>
          <note>
            Det är viktigt att ansträngningar görs för att minska både buller
            och utsläpp.
          </note>
          <note>
            Försvarsmaktens egna beräkningar visar att de totala miljökostnaderna
            blir större både för F 10 och för
          </note>
          <note>
            F 16 jämfört med vad de blir för F 15. Inom en femmilsradie berörs
            F 15 av ca 64 000 människor, medan inom samma avstånd vid F 10
            berörs ca
          </note>
          <note>
            322 000 människor och för F 16 ca 545 000 människor. Detta talar
            sitt tydliga språk.
          </note>
          <note>
            Jag tycker också att det är fel att man så snart efter det att
            man har inrättat försvarsområden i varje län är beredd att bryta
            upp detta och dra ned på olika försvarsområden, bl.a. på Gävleborg.
            Detta har jag också beskrivit i min motion som täcks av reservation
            nr 6, vilken jag yrkar bifall till. Jag yrkar också bifall till
            reservation nr 17.
          </note>
          <note type="speaker">
            Anf. 169 BRITT BOHLIN (s) replik:
          </note>
          <note>
            Fru talman! Jag skall bara mycket kort meddela
          </note>
          <note>
            Karin Starrin vad utskottet har gjort när det gäller utredningsarbete
            inför valet mellan F 10 och F 15. Vi har gått igenom ett mycket
            digert underlag som vi har fått dels från Försvarsmakten, dels
            från regeringen, dels från berörda förband. Dessutom har vi hört
            ansvariga myndigheter, exempelvis Luftfartsverket. Att säga att
            beslutet inte är grundat på ett tillräckligt utredningsmaterial
            är inte med sanningen överensstämmande.
          </note>
          <note type="speaker">
            Anf. 170 KARIN STARRIN (c) replik:
          </note>
          <note>
            Fru talman! Då vill jag till Britt Bohlin säga att det hade varit
            klädsamt om man hade utvecklat dessa underlag mera i betänkandet.
            Eftersom det har varit en mycket svår avvägning tycker jag att
            det är nonchalant mot alla berörda att de inte får en tydligare
            förklaring. Jag tvivlar på att Luftfartsverket verkligen har gjort
            en långsiktig utredning om utrymmet i luften och bedömt möjligheterna
            utifrån den stora expansion som vi har att vänta framöver, inte
            minst inom civilflyget.
          </note>
          <note>
            Jag tycker att det underlag som vi har att fatta beslut på inte
            är fullständigt.
          </note>
          <note type="speaker">
            Anf. 171 BRITT BOHLIN (s) replik:
          </note>
          <note>
            Fru talman! Det är bara att konstatera att om vi skulle ha redovisat
            ett fullständigt underlag hade betänkandet inte omfattat 400 sidor
            som det gör nu, utan då hade det blivit på närmare 4 000 sidor.
            Det är sanningen bakom detta.
          </note>
          <note>
            De två ansvariga parterna för luftfartssäkerhetsfrågor är för
            militär luftfart chefen för flygvapnet och för civil luftfart
            Luftfartsverket. Dessa två parter har kommit till tals och lagt
            fram sin syn på hur man skall utveckla flygsäkerheten i framtiden.
            I synnerhet gäller detta chefen för flygvapnet som har dragit
            en slutsats där han säger att han förespråkar den nu valda lösningen.
          </note>
          <note>
            Jag håller med om att det hade kanske varit bra om vi hade kunnat
            skriva mera i betänkandet. Av många skäl - bl.a. tidsbrist - har
            vi inte kunnat göra det. Men ett nödvändigt komplement för att
            förklara och diskutera den politik som vi för är de besök och
            möten som utskottets ledamöter deltar i. Det är få gånger som
            jag som riksdagsledamot under mina åtta år i riksdagen har flängt
            runt på så många förbandsbesök, så många möten och deltagit i
            så många aktiviteter för att försöka förankra och föra ut vår
            politik och de argument som finns bakom de framlagda förslagen.
          </note>
          <note type="speaker">
            Anf. 172 KARIN STARRIN (c) replik:
          </note>
          <note>
            Fru talman! Vi fick i många olika sammanhang förklarat att allt
            faktaunderlag noga skulle analyseras i försvarsutskottet. Jag
            kan mycket väl förstå att man har diskuterat vid många sammanträden
            och under många timmar olika argument och fått fram olika underlag.
            Men det hade varit klädsamt om utskottet i några ytterligare stycken
            hade kunnat förklara just dessa viktiga ställningstaganden som
            jag har pekat på.
          </note>
          <note>
            Jag tror att det i framtiden kommer att bli mycket svårt att
            tillsammans med den ökning som sker inom civilflyget få plats
            med de olika övningar som behöver göras för att man skall få säker
            flygning. Vi vet att det redan nu är trångt i luftutrymmet. Det
            kommer att bli mycket tuffare. Jag förstår att det är flygvapnet
            som har ansvar för detta. Men för det totala flyget -
          </note>
          <note>
            det militära flyget och det civila flyget - har Luftfartsverket
            och i slutändan Kommunikationsdepartementet ansvar. Jag tycker
            att det hade varit en styrka för betänkandet om även detta hade
            kommenterats.
          </note>
          <note type="speaker">
            Anf. 173 THOMAS JULIN (mp):
          </note>
          <note>
            Fru talman! Annika Nordgren har redan på ett bra sätt redovisat
            Miljöpartiets syn på det här betänkandet. I mitt korta anförande
            kommer jag därför bara att omnämna F 15, F 10 och F 16.
          </note>
          <note>
            Jag börjar med att yrka bifall till reservation nr 17, vilket
            innebär att jag stöder Miljöpartiet de grönas partimotion Fö42
            yrkande 29, där Miljöpartiet motsätter sig en avveckling av Hälsinge
            flygflottilj F 15 i
          </note>
          <note>
            Söderhamn.
          </note>
          <note>
            Vi anser att det här beslutet skall vara långsiktigt och hållbart,
            och efter ett noggrant övervägande anser vi att F 15 är den flottilj
            som bl.a. av den andledningen skall vara kvar. Ett beslut som
            innebär att man behåller F 10 och F 16 är enligt vår mening däremot
            inte långsiktigt och hållbart.
          </note>
          <note>
            Vid F 15 är luftrummet inte lika hårt belastat som vid F 10 och
            F 16, vilket också Karin Starrin nämnde.
          </note>
          <note>
            Konkurrensen från det civila flyget är betydligt större i södra
            Sverige och i Uppsalaområdet än i Söderhamnsområdet.
          </note>
          <note>
            F 15 är också från miljösynpunkt ett mycket bättre alternativ
            än F 10 och F 16. Alla som har läst flygvapnets miljöutredning
            vet detta.
          </note>
          <note>
            Närheten till övningsområdet talar också för F 15, vilket är
            en del av miljövinsten.
          </note>
          <note>
            Det är också en förlust för oss efter Norrlandskusten om vi förlorar
            F 15:s räddningshelikopter, som är viktig vid räddningsinsatser
            till sjöss.
          </note>
          <note>
            Fru talman! Jag vet att det finns riksdagsledamöter hos både
            Socialdemokraterna och Centern som även de ser fördelarna med
            att behålla F 15. Det skulle därför vara riktigt att voteringen
            i dag leder fram till att F 15 överlever.
          </note>
          <note type="speaker">
            Anf. 174 AXEL ANDERSSON (s):
          </note>
          <note>
            Fru talman! Låt mig börja med att försöka låsa fast utskottets
            talesman Sven Lundberg i stolen ytterligare några minuter. Jag
            har nämligen några frågor att ställa till honom.
          </note>
          <note>
            I denna långa debatt har nästan alla talare varit eniga om att
            försvarsvolymen skall minskas. I en sådan situation med minskande
            resurser satsa på maximal uthållighet och förmåga och lösa försvarets
            uppgift borde också vara självklart, men det är det inte.
          </note>
          <note>
            I utskottets betänkande kan man ta exemplet F 15, flygflottiljen
            i Söderhamn som föreslås skall läggas ned, vilket många talare
            före mig har kommenterat.
          </note>
          <note>
            Nu tänker nog de som orkar lyssna efter så lång debattid att
            det här kommer en till som skall dra den regionalpolitiska drapan.
            Men det behöver jag inte.
          </note>
          <note>
            Det räcker gott och väl med de sakargument som borde ligga till
            grund för ställningstagandet hur vi skall optimera en minskad
            kostym. Där har jag den alldeles solklara uppfattningen att F
            15 platsar. Men de tunga instanserna i sammanhanget, inklusive
            försvarsutskottet, har en annan mening. De tre instanserna före
            utskottet - flygvapenledningen, ÖB och försvarsministern - tycker
            att F 15 skall läggas ned.
          </note>
          <note>
            Inför en sådan bedövande uppställning, fru talman, borde jag
            ju vara alldeles tyst. Men det tänker jag inte vara. Jag tycker
            att förslaget bygger på felaktiga grunder. Inte någonstans i utskottets
            argumentation går det att finna säkerhetspolitiska och långsiktiga
            överväganden, miljöhänsyn eller möjlighet till ett bra och nära
            luftrum och ett optimalt försvar av Mellansverige. I stället dominerar
            kortsiktiga och, enligt min mening, något tvivelaktiga ekonomiska
            argument.
          </note>
          <note>
            Fru talman! Tidigt i processen ställde flygvapenledningen två
            flottiljer mot varandra, F 10 och F 15.
          </note>
          <note>
            En av dessa skulle läggas ned. Man gjorde då en alternativjämförelse
            och fann att det inte var ekonomin som var alternativskiljande.
            I början gällde enbart försvarspolitiska skäl. Men sedan dess
            har ekonomin under processens gång seglat upp och är nu ett av
            de två argument som jag har funnit att utskottet anför som motiv
            för en nedläggning av F 15. I motsvarande grad har, vilket jag
            beklagar, de försvars- och säkerhetspolitiska bedömningarna hamnat
            i skymundan.
          </note>
          <note>
            Utskottet anser, som de nästan ordagrant säger, att det blir
            billigare att lägga ned F 15 än F 10.
          </note>
          <note>
            Det andra argumentet för en nedläggning, som anförs från utskottets
            sida, är den fördel som man anser ligga i möjligheten att snabbt
            föra över den grundläggande flygutbildningen från Ljungbyhed till
            F 10 i
          </note>
          <note>
            Ängelholm. Men en liten enkel fråga: Varför särbehandla Ljungbyhed
            när man i övrigt säger att all annan skolverksamhet skall utredas
            ytterligare?
          </note>
          <note>
            Fru talman! Den här sortens rullande argument imponerar inte
            på mig. Jag har några frågor till utskottets talesman Sven Lundberg,
            som snällt sitter kvar här i kammaren, vilka jag vill ha svar
            på.
          </note>
          <note>
            För det första: Vad har de säkerhetspolitiska och långsiktiga
            övervägandena i utskottet tagit vägen?
          </note>
          <note>
            För det andra: Varför vill utskottet skapa en flygvapenstruktur
            med överkapacitet för produktion av krigsförband i södra Sverige
            samtidigt som det högst prioriterade operationsområdet Mälardalen
            avlövas?
          </note>
          <note>
            För det tredje: Är inte vinterutbildningen, Sven
          </note>
          <note>
            Lundberg, lika viktig för flyget som för armén?
          </note>
          <note>
            För det fjärde: Varför avvisar utskottet en fredsorganisation
            som tillgodoser kraven på fria och nära flygövningsområden, skjutmål
            etc., som har stor betydelse i en återtagningssituation?
          </note>
          <note>
            För det femte: Varför väljer man en lösning - F 10
          </note>
          <note>
            - som redan nu kraftigt utmanar en svårt ansträngd miljö i ett
            av Sveriges mest tättbebyggda områden, när alternativet F 15 innebär
            den garanterat minsta miljöstörningen?
          </note>
          <note>
            Jag väntar med intresse på Sven Lundbergs svar.
          </note>
          <note>
            Till sist, fru talman, några ord om den förestående voteringen.
            Jag har informerats av kammarkansliet om att det inte är möjligt
            för mig och mina partikamrater från Gävleborg att yrka bifall
            till vår motion
          </note>
          <note>
            Fö35, eftersom den skulle vara helt tillgodosedd i reservation
            17.
          </note>
          <note>
            Eftersom jag normalt är litet obstinat yrkar jag i alla fall
            bifall till motion Fö35. Skulle inte ens detta beveka presidiet,
            kommer vi från Gävleborgs socialdemokrater att lägga ned våra
            röster i voteringen. Då kanske någon hickar till och säger att
            det inte är logiskt, eftersom det finns en reservation som tillgodoser
            kraven i motionen. Men för mig är det logiskt att ställa upp på
            det demokratiska system och de demokratiska regler som vi har
            inom den socialdemokratiska riksdagsgruppen, vilka med säkerhet
            också finns i andra riksdagsgrupper. För att demokratin skall
            vara stabil och framgångsrik behövs regler.
          </note>
          <note>
            Det var när den socialdemokratiska riksdagsgruppen debatterade
            frågan om försvaret en heldag i september månad detta år som vi
            socialdemokrater från
          </note>
          <note>
            Gävleborg blev förlorare i den meningen att vi kom att tillhöra
            minoriteten i s-gruppen.
          </note>
          <note>
            Vi vill ha en svensk riksdag i Sverige, inte en polsk riksdag.
            För att inte störa några diplomatiska relationer vill jag vill
            säga att jag med polsk riksdag inte avser i geografisk mening.
            Med polsk riksdag menar jag det som vi vedertaget brukar använda
            i
          </note>
          <note>
            Sverige, som står för kaos och oreda, vilket skulle bli följden
            om vi alla spretade åt var sitt håll som en prästkrage. Det skulle
            möjligtvis kortsiktigt vara populärt hemma, men det kräver inte
            något särskilt stort politiskt eller moraliskt mod. Det gör det
            däremot om man ställer upp på de regler som gäller.
          </note>
          <note>
            Ingenting, fru talman, kan tvinga oss att rösta på ett, som vi
            tycker, dåligt förslag. Därför kommer vi att avstå från att rösta
            i voteringen om F 15.
          </note>
          <note>
            I detta anförande instämde Agneta Brendt, Sinikka
          </note>
          <note>
            Bohlin, Sigrid Bolkéus, Karl Hagström och Widar
          </note>
          <note>
            Andersson (alla s).
          </note>
          <note type="speaker">
            Anf. 175 SVEN LUNDBERG (s) replik:
          </note>
          <note>
            Fru talman! Jag kan försäkra min gamle vän Axel
          </note>
          <note>
            Andersson att beslutet om F 15 har varit ett av de beslut som
            har diskuterats mest i utskottsbehandlingen. Jag skall erkänna
            att många av övervägandena har varit svåra. Som jag sade i en
            tidigare replik har vi fått väldigt mycket underlag, och Luftfartsverket
            har besökt utskottet, då vi har fått lugnande försäkringar om
            att det kommer att gå att samsas även på denna sektor. Numera
            finns det ju också restriktioner på miljöområdet. Ängelholm har
            klarat miljöprövningen.
          </note>
          <note>
            Jag förstår att Axel Andersson talar för sitt förband, vilket
            är hedervärt. Men han skall lita på sina partivänner i utskottet,
            som har att ta ett hedersansvar för det svenska försvaret, inte
            minst för flygvapnet. Vi har efter alla överväganden kommit fram
            till detta förslag, som jag tror är hållbart även för framtiden.
          </note>
          <note>
            Det kommer som sagt ett liv efter försvarsbeslutet.
          </note>
          <note>
            Det finns många exempel på positiva effekter när det gäller annan
            utveckling i regioner som t.ex. har förlorat ett förband.
          </note>
          <note type="speaker">
            Anf. 176 AXEL ANDERSSON (s) replik:
          </note>
          <note>
            Fru talman! Naturligtvis tvingas jag konstatera att
          </note>
          <note>
            Sven Lundberg inte svarade på någon av de fem frågorna. Jag letade
            skyndsamt för att hitta de en och en halv raderna där utskottet
            motiverade nedläggningen av F 15. Men jag hittade dem inte. Därför
            gör jag som
          </note>
          <note>
            Arne Kjörnsberg, blundar och ser sidan framför mig.
          </note>
          <note>
            Jag ser då en och en halv rad som innehåller två argument.
          </note>
          <note>
            Jag betvivlar inte att jag, som Sven Lundberg säger, kan lita
            på kamraterna i utskottet. Jag vet att de besitter ett oändligt
            mått av vishet och klokskap. Men varför är man då så blygsam att
            man inte visar upp visdomen och kunskapen? I så fall borde det
            inte vara så jobbigt att låta pennan flyta litet mer. Här kommer
            man med dessa tunga goda argument som skall göra mig nöjd och
            glad när F 15 läggs ned.
          </note>
          <note>
            Men det är inte så, Sven Lundberg, att jag talar här av regionalpolitiska
            skäl. Som jag sade i talarstolen behöver jag inte göra det. De
            argument som ligger i de frågor som jag ställde till Sven Lundberg
            räcker mer än väl. I stället anges enbart militära skäl för nedläggningen
            av F 15.
          </note>
          <note type="speaker">
            Anf. 177 SVEN LUNDBERG (s) replik:
          </note>
          <note>
            Fru talman! Jag vill inte förlänga denna debatt, men jag vill
            säga till Axel Andersson att det är vi i utskottet som har fått
            riksdagsgruppens, vår riksdagsgrupps, uppdrag att handlägga dessa
            frågor i försvarsutskottet. Där har vi en mängd material, och
            hade vi möjlighet skulle jag gå och hämta luntorna år
          </note>
          <note>
            Axel Andersson, men då kommer vi inte att kunna votera förrän
            efter flera veckor när Axel Andersson har läst igenom det. Axel
            Andersson får som sagt lita på kamraterna i utskottet.
          </note>
          <note type="speaker">
            Anf. 178 AXEL ANDERSSON (s) replik:
          </note>
          <note>
            Fru talman! Det är klart att jag litar på er. Men jag får det
            fortfarande inte att gå ihop. Sven Lundberg har pratat välvilligt
            utan att egentligen svara på någon enda av frågorna. Jag skall
            lita på luntan som finns att hämta. Det är klart att jag hade
            kunnat hämta den, det är en miss.
          </note>
          <note>
            Jag trodde dock i min enfald att sådana här viktiga ting stod
            i det betänkande man lade fram. Det var tydligen inte på det sättet.
          </note>
          <note>
            Anf. 179 MAJLÉNE WESTERLUND
          </note>
          <note type="speaker">
            PANKE (s):
          </note>
          <note>
            Fru talman! Som så många talare före mig i dag, skall jag tala
            för mitt eget hemlän, Halland, och min hemkommun, Halmstad.
          </note>
          <note>
            IB 16 i Halmstad finns inte med på listan över det som skall
            läggas ned i regeringens förslag till grundorganisation. Det har
            vi i Halland naturligtvis noterat med stor glädje.
          </note>
          <note>
            Vad som berett oss allt annat än glädje, är den osakliga debatt
            som regeringens förslag till beslut givit upphov till. Jag kan
            förstå och acceptera att människor som mottar besked om nedläggning
            av basen för deras tillvaro, arbetsplatsen, regerar mycket starkt
            och känslomässigt. Vad som för mig och många andra som arbetat
            för IB 16:s fortbestånd är helt oacceptabelt, är de insinuationer
            som försvarsutskottets ordförande framfört i medierna och vid
            uppvaktningar. Vi skulle ha sysslat med skojerier, mygel och andra
            hästhandlarmetoder.
          </note>
          <note>
            Framför allt har den osakliga kritiken riktat sig mot Halmstads
            kommuns förhandlingar med Vapnö gods om inköp av mark. Jag vill
            här ge en kortfattad historik över detta markköp. Den berörda
            marken har haft, och har, en strategisk betydelse för Halmstads
            kommuns utveckling. På tidigare Vapnö-mark ligger
          </note>
          <note>
            Halmstads flygplats. På Vapnö-mark ligger Halmstads senaste industriella
            utbyggnader. Marken är vidare nödvändig för fortsatt bostadsbyggande.
          </note>
          <note>
            För drygt två år sedan framförde I 16/FO 31 till kommunen behovet
            av utökning av närövningsområdet vid Halmstads garnison. Kommunen
            åtog sig att förhandla om förvärv av den privata mark som skulle
            behövas för att uppfylla det framförda önskemålet.
          </note>
          <note>
            Detta skulle ske samtidigt som förhandling om köp av ytterligare
            industrimark fördes, liksom förhandling om köp av mark för bostadsbyggande
            och för bildande av naturreservat.
          </note>
          <note>
            Förslag till överenskommelse har upprättats mellan Halmstads
            kommun och Vapnö gods. Nästa vecka godkänner kommunfullmäktige
            i Halmstad detta.
          </note>
          <note>
            Överenskommelsen innebär att mark för industriändamål har inköpts
            - liksom mark för bostadsbyggande och för inrättande av naturreservat.
            I köpet ingår också det tidigare nämnda området mellan nuvarande
            militära närövningsområde och Nyårsåsen.
          </note>
          <note>
            I Halmstad har man med bestörtning åsett hur dessa seriösa kommunala
            satsningar utmålats som försök att med osunda metoder föra allmänhet
            och politiker bakom ljuset i försvarsfrågan. Som framstående politiker
            bör man vårda orden!
          </note>
          <note type="speaker">
            Anf. 180 ARNE ANDERSSON (m) replik:
          </note>
          <note>
            Fru talman! Jag tycker inte att informationen från
          </note>
          <note>
            Halmstad motsvarat särskilt högt ställda krav. Jag vill bara
            peka på att försvarsutskottet, som får ta del av de mest initierade
            uppgifter om rikets säkerhet, inte tillläts få reda på vad de
            här markområden kostade och på vad avgifter, om vi kallar det
            arrende eller något annat, skulle kosta. Det var hemligt.
          </note>
          <note>
            Det sättet att hantera försvarsutskottet imponerar inte. Jag
            gratulerar Halland till att man får behålla förband med det förslag
            som nu föreligger, men jag gör det inte av det skälet att det
            var en bra uppvaktning. Uppvaktningen var dålig.
          </note>
          <note>
            Anf. 181 MAJLÉNE WESTERLUND
          </note>
          <note type="speaker">
            PANKE (s) replik:
          </note>
          <note>
            Fru talman! Jag vill återigen betona att markköpet är en kommunal
            satsning. Området, som kan avsättas till närövningsområde, skall
            vårdas av Vapnö gods, som också delvis kommer att nyttja området
            för jordbruk.
          </note>
          <note>
            Anf. 182 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag skall fatta mig mycket kort, och jag hoppas att
            detta, precis som mitt yrkande, uppskattas.
          </note>
          <note>
            Att lägga ned Svea ingenjörskår i Södertälje,
          </note>
          <note>
            Ing 1, som utskottsmajoriteten bestående av Socialdemokraterna
            och Centerpartiet föreslår, ger en väldigt liten besparing - om
            ens någon. Desto större blir de negativa konsekvenserna. Att SWEDINT
            blir kvar och omorganiseras till ett internationellt kommando
            i
          </note>
          <note>
            Södertälje är i och för sig bra. Det är glädjande att
          </note>
          <note>
            Sverige satsar på, och vill delta i, internationella uppdrag.
            Enligt min mening skall dock också Ing 1 vara kvar i Södertälje.
            Det nya internationella kommandot och Ing 1 har ömsesidigt behov
            och nytta av varandra.
          </note>
          <note>
            Fru talman! Jag yrkar bifall till den moderata reservationen
            1 i mom. 38, som i denna del överensstämmer med min motion Fö41.
          </note>
          <note type="speaker">
            Anf. 183 SÖREN LEKBERG (s):
          </note>
          <note>
            Fru talman! Denna långa debatt börjar nu närma sig sitt slut.
            Jag skall också fatta mig kort.
          </note>
          <note>
            Det är många som har framhållit att det är en mycket grannlaga
            uppgift detta att genomföra en krympning av Försvarsmakten, men
            det är också naturligtvis nödvändigt att vi gör det. Vi måste
            anpassa oss till vår omvärld.
          </note>
          <note>
            Men när man genomför en sådan här krympning av Försvarsmakten,
            är det viktigt att man gör det utifrån förutsättningen att man
            får en optimal organisation som baseras på försvarsstrategiskt
            riktiga lösningar. Vi socialdemokratiska ledamöter från Stockholmsområdet
            har på en punkt en avvikande mening när det gäller försvarsutskottets
            betänkande, och det gäller just förslaget att lägga ned Svea ingenjörskår,
          </note>
          <note>
            Ing 1. Vi tycker att det förslaget är dåligt ur försvarsstrategisk
            synpunkt.
          </note>
          <note>
            I motionen anger vi flera viktiga argument mot förslaget. Först
            och främst har 80-90 % av fältarbetsförbanden i södra Sverige
            sin förstahandsuppgift i
          </note>
          <note>
            Storstockholm eller i området norr därom. Detta kräver naturligtvis,
            för att man skall få rätt utbildning, övning i rätt miljö - i
            Storstockholm och vid de södra
          </note>
          <note>
            Norrlandsälvarna. Också vid ett strategiskt överfall mot huvudstadsområdet
            med dess 1,7 miljoner invånare ligger Ing 1 perfekt till just
            från operativ synpunkt. Merparten av de värnpliktiga kommer ju
            från
          </note>
          <note>
            Stockholmsområdet. Det betyder låga värnpliktskostnader och en
            god värnpliktssocial miljö.
          </note>
          <note>
            Jag vill i det här sammanhanget göra kammaren uppmärksam på det
            framgångsrika arbetet vid Ing 1
          </note>
          <note>
            för att motverka rasism och främlingsfientlighet. Kåren har nämligen
            inlett ett arbete just för att informera om detta och för att
            ta vara på invandrarungdomar så att dessa kan komma in i vårt
            försvar. Häromdagen fick Ing 1 pris av Fem i tolv-rörelsen för
            sina insatser på detta område. Jag tycker faktiskt att Ingenjörskåren
            här skall ha en eloge för detta fina arbete.
          </note>
          <note>
            Fru talman! Vi är kritiska mot utskottets betänkande på denna
            punkt, men vi noterar med tillfredsställelse förslaget om att
            SWEDINT nu skall omorganiseras till försvarets internationella
            kommando. Vi menar att lokaliseringen till Almnäs utanför Södertälje
            innebär att kommandot får optimala möjligheter att utvecklas.
            I det här sammanhanget bör det kanske noteras att Moderaterna
            vill att det internationella kommandot, om riksdagen beslutar
            att lägga ned
          </note>
          <note>
            Ing 1, skall flyttas till annan ort.
          </note>
          <note>
            Fru talman! Jag yrkar bifall till vår motion Fö18.
          </note>
          <note type="speaker">
            Anf. 184 SIRI DANNAEUS (fp):
          </note>
          <note>
            Fru talman! Nu har vi hamnat i Mellansverige. Det hördes tydligt
            på föregående talare. Jag är norrländska. Därmed blir det i varje
            fall en annan accent.
          </note>
          <note>
            I propositionen föreslås att SWEDINT skall få stanna kvar i Almnäs
            utanför Södertälje. Utskottet har samma åsikt. Jag tycker att
            det är litet märkligt. En av anledningarna till att ett nytt försvarsbeslut
            skall fattas är ju att staten skall spara pengar.
          </note>
          <note>
            I det förslag som Överbefälhavaren lämnat till regeringen har
            han i valet mellan att lägga ned något av förbanden Ing 1 i Södertälje,
            Ing 2 i Eksjö och Ing 3 i
          </note>
          <note>
            Boden bestämt sig för att lägga ned Ing 1. Detta ÖB:s val har
            inte ifrågasatts av regeringen. Det innebär att två enheter i
            Almnäs försvinner. Läget i dag är att
          </note>
          <note>
            Ing 1 och SWEDINT utgör en samordnad och rationell garnison.
            Efter dagens försvarsbeslut kommer den inte att existera.
          </note>
          <note>
            För att SWEDINT skall kunna finnas kvar i Almnäs krävs det att
            en stor del av stödorganisationen vid
          </note>
          <note>
            Ing 1 bibehålls. Besparingarna vid en nedläggning av
          </note>
          <note>
            Ing 1 kan alltså inte till fullo tas ut. Jag förstår att
          </note>
          <note>
            SWEDINT gärna vill vara kvar i Södertälje. Man slipper ju flytta
            och man kan bygga upp en bra verksamhet. Det är inte det som är
            ifrågasatt. Vad jag ifrågasätter är kostnaden.
          </note>
          <note>
            Överbefälhavaren anser att det blir för dyrt att behålla SWEDINT
            som solitär i Södertälje och föreslår att SWEDINT flyttas och
            samordnas med garnisonen i Strängnäs. Anledningen är att det innebär
            en årlig besparing på 20-30 miljoner kronor. På tio år blir det
            alltså 300 miljoner, och då är ändå hänsyn tagen till de investeringar
            som behövs i Strängnäs.
          </note>
          <note>
            I utskottets betänkande talas det om att bygga ut
          </note>
          <note>
            SWEDINT till ett internationellt kommando, men det behöver inte
            betyda att det krävs så mycket mera utrymme. Redan nu utbildas
            de bataljoner vid sina hemmaförband som skall tjänstgöra i exempelvis
          </note>
          <note>
            Bosnien. Swedrelief påverkar ytterst marginellt
          </note>
          <note>
            SWEDINT:s personal. Vad beträffar utbildningen av civila totalförsvarspliktiga
            är underlaget mycket osäkert.
          </note>
          <note>
            Motiven för att gå på den betydligt dyrare lösningen är mycket
            tunna. Jag anser att SWEDINT i sin nya form som internationellt
            kommando bör flytta till
          </note>
          <note>
            Strängnäs i ett läge där Ing 1 läggs ned. En sådan lösning är
            rationell och långsiktig. Det är inte försvarbart att belasta
            försvarsbudgeten med 20-30 miljoner kronor årligen för att behålla
            SWEDINT som en solitär i Almnäs.
          </note>
          <note>
            Fru talman! Jag yrkar bifall till reservation 1, mom. 50. Jag
            hoppas att de andra riksdagsledamöter som har skrivit egna motioner
            men som inte deltar i debatten ändå stöder reservation 1.
          </note>
          <note>
            I detta anförande instämde Ingrid Skeppstedt (c).
          </note>
          <note type="speaker">
            Anf. 185 KARL-GÖSTA SVENSON (m):
          </note>
          <note>
            Fru talman! Det nedrustningsförslag som Socialdemokraterna och
            Centern har enats om kommer att få allvarliga konsekvenser för
            det svenska försvarets möjligheter att i framtiden stödja Sveriges
            säkerhetspolitik. Nedrustningen minskar också Sveriges möjligheter
            att spela en viktig roll i Östersjösamarbetet.
          </note>
          <note>
            Utan ett starkt försvar kommer Sverige att försvagas politiskt.
            Det är inte bra för stabiliteten i Östersjöområdet och inte heller
            för våra möjligheter att ta ansvar för vår framtida säkerhet.
          </note>
          <note>
            Den röd-gröna majoritetens förslag vilar i hög grad på regionalpolitiska
            värderingar. Det är enligt min mening anmärkningsvärt att majoriteten
            i så stor omfattning har frångått Försvarsmaktens förslag om inriktningen
            av grundorganisationen. Ett sådant ställningstagande inger varken
            respekt eller förtroende.
          </note>
          <note>
            Den politiska klåfingrigheten sträcker sig t.o.m. så långt att
            man från majoritetens sida vill besluta om vilken typ av produktion
            som skall bedrivas vid enskilda förband. Det är helt orimligt
            att riksdag och regering skall bestämma att amfibieförband skall
            utbildas vid Göteborgs marinbrigad. Det är så absurt att man kan
            misstänka att det inte finns något annat skäl än att det är starka
            påtryckningar från en viss partiföreträdare i Göteborg som tvingat
            inte bara regeringen utan även en majoritet i utskottet att följa
            denna propå.
          </note>
          <note>
            Christer Skoog, som är ledamot av försvarsutskottet, har inte
            ens orkat följa upp den socialdemokratiska motionen från Blekinge,
            men han har deltagit i detaljstyrningen - dvs. att amfibieutbildningen
            skall behållas i Göteborg.
          </note>
          <note>
            Vidare uttalar den röd-gröna majoriteten att den i övrigt inte
            vill ta ställning till var denna utbildning skall lokaliseras.
            Detta är fullt förståeligt. Men hur kan Christer Skoog i sin egenskap
            av företrädare för
          </note>
          <note>
            Blekinge län så undfallande ställa sig bakom denna inkonsekvens?
            Var finns logiken?
          </note>
          <note>
            Moderaterna delar min och medmotionären Jeppe
          </note>
          <note>
            Johnssons uppfattning att det är Försvarsmakten som skall avgöra
            vilken typ av produktion som skall förekomma vid de olika förbanden.
            Vi avvisar med andra ord den detaljstyrning som Socialdemokraterna
            och
          </note>
          <note>
            Centern i detta betänkande gör sig till tolk för.
          </note>
          <note>
            Regeringen har sent omsider fattat beslut om att beställa ytterligare
            två ytstridsfartyg, YS 2000. Det är emellertid inte tillräckligt.
            Sveriges marina förmåga, särskilt när det gäller krishanteringen
            kring Östersjön, måste i förhållande till den röd-gröna majoritetens
            ställningstagande stärkas betydligt. Vi vill därför slå fast att
            försvarsmakten skall ha nio operativa ubåtar till sitt förfogande
            samt att en andra delserie av ytstridsfartyg YS 2000 bör beställas
            inom en snar framtid. Dessutom bör den materiella förnyelsen av
            sjöoch kustförsvarsförbanden i övrigt inriktas på att anskaffa
            stridsbåtar till ytterligare två amfibiebataljoner. På så sätt
            stärks landets försvarsförmåga och möjligheten att bibehålla och
            utveckla en inhemsk marin fartygsproduktion.
          </note>
          <note>
            Vi moderater föreslår en 10 miljarder kronor högre ram för Försvarsmaktens
            materielbeställningar. Det ger utrymme för materiell förnyelse
            och framåtriktade beställningar. Vårt ställningstagande bygger
            på 1992
          </note>
          <note>
            års försvarsbeslut som poängterade nödvändigheten att förnya
            materiellt. Vi påbörjade en moderniseringsprocess av försvaret
            under mottot: smalare, men vassare. Den saknar motstycke under
            1900-talet. Till följd härav fick t.ex. Karlskronavarvet del av
            denna moderniseringsprocess genom ett stort antal fartygsbeställningar
            under den borgerliga regeringsperioden.
          </note>
          <note>
            Jag kommer strax att rösta på de moderata reservationer som stöder
            min och Jeppe Johnssons motion.
          </note>
          <note>
            I detta anförande instämde Jeppe Johnsson (m).
          </note>
          <note type="speaker">
            Anf. 186 CHRISTER SKOOG (s) replik:
          </note>
          <note>
            Fru talman! Karl-Gösta Svenson försöker göra gällande att han
            och Moderaterna skulle kunna påverka utvecklingen av amfibieutbildningen
            i Karlskrona genom att i sin motion tala om att chefen för marinen
            skulle kunna styra över utbildningen och på vilka platser den
            skulle ligga. Det är att försöka att föra blekingar och andra
            bakom ljuset. Det som i själva verket har skett är att Moderaterna
            står helt utan möjlighet att påverka försvarsbeslutet, och det
            beklagar jag, precis som försvarsministern gjorde i förmiddags.
          </note>
          <note>
            Det är lättare att stå här i talarstolen likt en megafon på Karlshamns
            torg eller Karlskrona torg och säga det han säger, men han har
            försuttit chansen att kunna påverka.
          </note>
          <note>
            Sedan vill jag rätta till ett fel som Karl-Gösta
          </note>
          <note>
            Svenson sade när det gäller beställningen av fartyg.
          </note>
          <note>
            De senaste fyra beställningarna av YS 2000 har skett av den nuvarande
            regeringen, av försvarsminister
          </note>
          <note>
            Thage G Peterson, och inte av någon annan, Karl-
          </note>
          <note>
            Gösta Svenson.
          </note>
          <note>
            I detta anförande instämde Bengt Kronblad (s).
          </note>
          <note>
            Anf. 187 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Det var inte mycket att instämma i.
          </note>
          <note>
            Som ledamot i försvarsutskottet har Christer Skoog haft stora
            förutsättningar att kunna påverka behandlingen av dels den motion
            som socialdemokraterna i länet står bakom, dels den motion som
            Jeppe Johnsson och jag har skrivit som vill poängtera att det
            är
          </note>
          <note>
            Försvarsmakten som bör bestämma vilken produktion som skall ske
            på förbanden.
          </note>
          <note>
            I den försvarsmaktsplan som alla fått ta del av vill
          </note>
          <note>
            Försvarsmakten koncentrera kustartilleriutbildningen till Vaxholm
            och Karlskrona av effektivitetsskäl och för att kunna utnyttja
            resurserna på ett optimalt sätt.
          </note>
          <note>
            Är det inte så, Christer Skoog? Christer Skoog har alltså inte
            kunnat ställa upp på detta, trots att han har haft möjlighet till
            det som ledamot i försvarsutskottet och som företrädare för socialdemokraterna
            i länet.
          </note>
          <note type="speaker">
            Anf. 188 CHRISTER SKOOG (s) replik:
          </note>
          <note>
            Fru talman! Jag har, till skillnad från Karl-Gösta
          </note>
          <note>
            Svenson, kunnat vara med och påverka skrivningarna i försvarsbetänkandet.
            Att försvarsmaktsplanen innehöll en koncentration av utbildningen
            inom kustartilleriet till två platser var ett tilltalande förslag.
            Men jag försöker, precis som övriga som står bakom majoriteten,
            att se till helheten i det beslut vi skall fatta. Där ingick det
            att försöka hitta någon sorts militär lösning för rikets andra
            stad. Jag tycker att man har kommit fram till en rimlig sådan
            lösning. Den skrivning som finns i betänkandet i dag, och som
            riksdagen kommer att fatta beslut om inom kort, innebär att chefen
            för marinen har stora möjligheter att lägga en sådan utbildning,
            som passar bäst för de utbildningsbetingelser som finns, i Göteborgsområdet.
          </note>
          <note>
            Sedan vill jag säga, som en liten upplysning till
          </note>
          <note>
            Karl-Gösta Svenson, att det faktiskt finns andra än mina partivänner
            i Göteborg som kanske vill värna sin hembygd. Det tycker jag att
            man skall kunna göra.
          </note>
          <note>
            Men ni skall kanske försöka reda upp i ert eget bo innan ni hoppar
            på andra.
          </note>
          <note>
            Anf. 189 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Jag kommer att rösta på reservationen om Västsverige
            där man har tillstyrkt bifall till Jeppe
          </note>
          <note>
            Johnssons och min motion. Så är det. Så följer vi moderater upp
            de motioner som har saklig grund. Jag kan bara konstatera att
            den som har haft inflytande inte har varit ledamoten Christer
            Skoog i försvarsutskottet.
          </note>
          <note type="speaker">
            Anf. 190 BERNDT EKHOLM (s):
          </note>
          <note>
            Fru talman! Jag vill först hälsa med tillfredsställelse att de
            samlade försvarskostnader äntligen blir föremål för reduceringar.
            Det är en fråga som vi inom den kristna grenen av socialdemokratin
            drivit mycket länge. Med tanke på alla nedskärningar av den sociala
            välfärden och den mycket kraftiga reduceringen av biståndet är
            det i dagens läge inte heller någon stor uppoffring, även om moderater
            och kristdemokrater tycks anse detta.
          </note>
          <note>
            Den tidigare debatten under dagen, där inte minst enskilda företrädare
            för mitt eget parti har ifrågasatt hur neddragningarna görs, har
            av bl.a. moderaten
          </note>
          <note>
            Anders Björck i dagens debatt betecknats som hyckleri. Ställer
            man sig bakom regeringens, och för övrigt också riksdagens tidigare
            beslut om neddragningar av försvarsramen får inte regeringens
            förslag till fördelning av denna ifrågasättas. Detta är ju rent
            nonsens.
          </note>
          <note>
            Självfallet kan man inom en given ram fördela de tillgängliga
            medlen på olika sätt.
          </note>
          <note>
            Jag anser personligen att det finns grund för kritiken mot hur
            det slutliga förslaget vuxit fram, hur försvaret nu organiseras
            samt hur medlen fördelas.
          </note>
          <note>
            Jag vill här, som representant för Broderskapsrörelsen, ta upp
            frågan om de medel som nu avsätts till nya beställningar av JAS-plan.
          </note>
          <note>
            Det sades inför det första försvars- och säkerhetspolitiska beslutet,
            innan propositionen var klar, att bestämningen av antalet flygdivisioner
            inte innebar en låsning till att påbörja beställningen av delserie
            3 av
          </note>
          <note>
            JAS. Vi i de socialdemokratiska sidoorganisationerna motionerade
            i frågan på den första propositionen om totalförsvarets förnyelse.
            Vi skrev bl.a.: "Vi utgår från, att en sådan inriktning på förberedelsearbetet
            inför försvarsbeslutets andra etapp (dvs. ca 12 divisioner stridsflyg
            med JAS-plan) inte innebär att ställningstagande till delserie
            tre av JAS föregrips."
          </note>
          <note>
            På detta fick vi i försvarsutskottets dåvarande betänkande svaret
            att inriktningen "innebär att flygplan med tillhörande utrustning
            till ytterligare ca 4 divisioner JAS 39 Gripen behöver anskaffas".
          </note>
          <note>
            Med detta avslogs motionens yrkande, dvs. ställningstagandet
            föregreps genom valet av antalet divisioner.
          </note>
          <note>
            Vi kristna socialdemokrater har motsatt oss en beställning av
            en delserie 3. Vi anser att det säkerhetspolitiska läget och Sveriges
            ekonomi inte motiverar en ny delserie. Samtidigt tvingas jag konstatera
            att det tidigare försvarsbeslutet - det ligger ett år tillbaka
            i tiden - bundit upp oss till tolv divisioner, dvs. fyra ytterligare.
            Då är det inte realistiskt att begränsa antalet plan till 140,
            motsvarande delserie 1 och 2.
          </note>
          <note>
            Men det är synnerligen angeläget att det ytterligare antal plan
            som kommer att beställas blir så litet som möjligt. På den här
            punkten är den nu aktuella propositionen och utskottsbetänkandet
            oklara. Det borde tydligt ha utsagts att beställningen bör bli
            så begränsad som det av funktionella skäl är möjligt att åstadkomma
            inom ramen för tolv divisioner.
          </note>
          <note>
            JAS har sagts vara en gökunge i försvaret, och det är det onekligen
            med tanke på de mycket höga kostnaderna. De tränger ut andra insatser,
            inte bara inom försvaret. Vi tvingas också hålla igen på andra
            områden inom statens budget för att få utrymme för JAS.
          </note>
          <note>
            Jag anser det utomordentligt angeläget att minimera denna gökungeeffekt
            - inte ett plan mer än vad vi oundgängligen behöver!
          </note>
          <note>
            Riksdagen bör därför ges så mycket information som möjligt om
            hur JAS-projektet utvecklas i fortsättningen. Det får inte vara
            mer sekretess än vad som absolut krävs. Med tanke på projektets
            kostnader är det mycket angeläget med en omfattande insyn och
            påverkan från de folkvalda.
          </note>
          <note>
            Jag hade hellre sett mindre pengar på JAS och mer på andra områden
            inom försvaret, och dessutom pengar över till det nu hårt trängda
            välfärdsområdet och ytterligare insatser för de fattiga folken.
            Det senare är för övrigt också en säkerhetspolitisk insats om
            vi ser utrikes-, försvars-, bistånds-, flykting-, utrikeshandels-
            och miljöpolitiken som delar av en sammanhängande säkerhetspolitik.
          </note>
          <note>
            Jag har också fått svar på min motion om JAS-
          </note>
          <note>
            planets motor. Jag har i motionen påtalat risker för materialutmattning
            i motorn som tidigare har framförts från visst experthåll. Jag
            efterlyste information om hur dessa risker skulle mötas. Jag har
            knappast fått ett tillfredsställande svar. Osäkerheten kvarstår,
            och det beklagar jag.
          </note>
          <note>
            Jag vill också ta tillfället i akt att uttrycka min uppskattning
            över att Sverige nu är berett att gå före med ett totalförbud
            avseende antipersonella minor.
          </note>
          <note>
            Jag hoppas verkligen att det skall driva på den internationella
            utvecklingen mot ett avskaffande av dessa grymma vapen. Jag är
            också glad över den bredare inriktning som det samlade försvarsbeslutet
            får. Det är inte bara militära hot som skall mötas.
          </note>
          <note>
            Slutligen hoppas jag att man i nästa försvarsbeslut skall våga
            ta steget mot en mer radikal omformning av försvaret mot mer av
            lätt högteknologi och robotar, en försvarsprofil som vänder sig
            bort från storskaliga och tunga vapensystem. Samtidigt är det
            också nödvändigt att den svenska försvarsindustrin inser nödvändigheten
            av att ställa om till mer av civil produktion, t.ex. inom miljö-
            och energiteknikområdet. En sådan utveckling bör staten stimulera.
          </note>
          <note>
            I detta anförande instämde Lena Klevenås (s).
          </note>
          <note type="speaker">
            Anf. 191 MONICA GREEN (s):
          </note>
          <note>
            Fru talman! Det är klart att vi s-kvinnor tycker att det är bra
            att det nu skall genomföras besparingar i försvaret. Det hade
            minst sagt varit motsägelsefullt om försvaret skulle ha fått frisedel
            när vi hade sparat på alla andra områden inom den offentliga sektorn.
          </note>
          <note>
            Det finns dock ett område som vi tycker att man skulle ha kunnat
            spara mer på, nämligen JAS-planen.
          </note>
          <note>
            Delserie 1 och delserie 2 föreligger nu. Vad som förvånat oss
            mycket - och med "oss" menar jag i det här fallet s-kvinnorna
            och andra sidoorganisationer samt medlemmen i s-kvinnornas mansliga
            Lars
          </note>
          <note>
            Stjernkvist - är att man trots att det säkerhetspolitiska läget
            har förändrats så radikalt ändå vill fortsätta med delserie 3.
          </note>
          <note>
            Med den försvarsmaktsstruktur som vi har godkänt kan vi dock
            med enkel matematik räkna ut att för att fylla de berörda divisionerna
            blir det trots allt inte mer än 40-60 plan - och då vill jag naturligtvis
            mest betona antalet 40. Vi kan känna oss relativt nöjda med det,
            eftersom utgångsläget var det trefaldiga antalet plan.
          </note>
          <note>
            Med detta beslut kan vi också fortsätta att verka aktivt för
            att begränsa kostnaderna. Regeringen och utskottsmajoriteten har
            alltså tagit hänsyn till vår kritik mot JAS-projektet. Projektet
            har bantats i förhållande till ursprungliga planer. Med beslutet
            finns det också öppningar för en fortsatt debatt. I den debatten
            kommer vi att göra allt för att minimera antalet plan och för
            att kostnaderna för samhället skall bli så små som möjligt.
          </note>
          <note>
            Mot den bakgrunden kan jag nu ställa mig bakom utskottets förslag.
          </note>
          <note type="speaker">
            Anf. 192 ANDERS YGEMAN (s):
          </note>
          <note>
            Fru talman! Efter denna luciadags långa debatt, där ett antal
            debattörer har slagit vakt om hemortens eller hemlänets regemente,
            vill jag som ung socialdemokrat framföra min beundran för det
            arbete som försvarsministern och försvarsutskottet utfört för
            att anpassa försvarsmakten till nuvarande och framtida hotbilder.
          </note>
          <note>
            Jag hade naturligtvis gärna sett att försvaret i högre grad hade
            anpassats till den nuvarande hotbilden, vilket hade lett till
            en större neddragning av försvarsutgifterna och fler nedlagda
            regementen. Därmed hade mer pengar frigjorts till andra angelägna
            framtidsprojekt. Men de avvägningar som har gjorts är bra och
            riktiga, och neddragningen av försvarsutgifterna gör att Sverige
            står väl rustat att möta framtidens utmaningar.
          </note>
          <note>
            Fru talman! Det är ingen hemlighet att de unga socialdemokraterna
            sedan länge har motsatt sig JAS-
          </note>
          <note>
            projektet, den utan konkurrens största gökungen i det svenska
            försvaret. Försvarsmaktsplanen är redan beslutad av riksdagen,
            och den låser enligt min mening fast volymen för framtida JAS-beställningar.
            Min tolkning är att det kommer att behövas ytterligare 40
          </note>
          <note>
            eller kanske maximalt 60 plan för att fylla den av riksdagen
            fastställda volymen. Jag välkomnar att man med föreliggande proposition
            och betänkande har satt en bortre parentes för JAS-projektet,
            men jag vill ändå fästa riksdagens uppmärksamhet på behovet av
            att följa hotbilden och i takt med omvärldsförändringar ytterligare
            minska beställningarna av JAS-planen.
          </note>
          <note>
            Med hänvisning till det anförda yrkar jag bifall till utskottets
            hemställan i dess helhet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 2 (beställningsbemyndigande för materiel)
          </note>
          <note>
            1. utskottet
          </note>
          <note>
            2. res. 4 i motsvarande del (mp)
          </note>
          <note>
            Votering:
          </note>
          <note>
            207 för utskottet
          </note>
          <note>
            14 för res. 4
          </note>
          <note>
            87 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 1 m, 25 c, 22 fp, 12 kd
          </note>
          <note>
            För res. 4: 14 mp
          </note>
          <note>
            Avstod: 1 s, 70 m, 16 v
          </note>
          <note>
            Frånvarande: 13 s, 9 m, 2 c, 4 fp, 6 v, 4 mp, 3 kd
          </note>
          <note>
            Mom. 11 (ekonomisk ram för försvarsbeslutsperioden)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 3 i motsvarande del (v)
          </note>
          <note>
            4. res. 4 i motsvarande del (mp)
          </note>
          <note>
            5. res. 5 i motsvarande del (kd)
          </note>
          <note>
            Förberedande votering 1:
          </note>
          <note>
            14 för res. 4
          </note>
          <note>
            13 för res. 5
          </note>
          <note>
            287 avstod
          </note>
          <note>
            35 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 2:
          </note>
          <note>
            16 för res. 3
          </note>
          <note>
            14 för res. 4
          </note>
          <note>
            284 avstod
          </note>
          <note>
            35 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            72 för res. 1
          </note>
          <note>
            16 för res. 3
          </note>
          <note>
            226 avstod
          </note>
          <note>
            35 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            199 för utskottet
          </note>
          <note>
            72 för res. 1
          </note>
          <note>
            43 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 26 c, 23 fp
          </note>
          <note>
            För res. 1: 72 m
          </note>
          <note>
            Avstod: 16 v, 14 mp, 13 kd
          </note>
          <note>
            Frånvarande: 11 s, 8 m, 1 c, 3 fp, 6 v, 4 mp, 2 kd
          </note>
          <note>
            Mom. 17 (försvarsområden)
          </note>
          <note>
            1. utskottet
          </note>
          <note>
            2. res. 6 (m, fp, kd)
          </note>
          <note>
            Votering:
          </note>
          <note>
            203 för utskottet
          </note>
          <note>
            111 för res. 6
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c, 16 v, 15 mp
          </note>
          <note>
            För res. 6: 72 m, 3 c, 23 fp, 13 kd
          </note>
          <note>
            Frånvarande: 11 s, 8 m, 2 c, 3 fp, 6 v, 3 mp, 2 kd
          </note>
          <note>
            Mom. 21. (markstridskrafternas krigsorganisation)
          </note>
          <note>
            1. utskottet
          </note>
          <note>
            2. res. 2 i motsvarande del (fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 22 (antalet ytstridsfartyg och ubåtar)
          </note>
          <note>
            1. utskottet
          </note>
          <note>
            2. res. 4 i motsvarande del (mp)
          </note>
          <note>
            Votering:
          </note>
          <note>
            200 för utskottet
          </note>
          <note>
            17 för res. 4
          </note>
          <note>
            94 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 1 m, 26 c, 23 fp, 1 kd
          </note>
          <note>
            För res. 4: 2 m, 15 mp
          </note>
          <note>
            Avstod: 66 m, 16 v, 12 kd
          </note>
          <note>
            Frånvarande: 12 s, 11 m, 1 c, 3 fp, 6 v, 3 mp, 2 kd
          </note>
          <note>
            Mom. 26 (JAS 39 Gripen delserie 3)
          </note>
          <note>
            1. utskottet
          </note>
          <note>
            2. res. 3 i motsvarande del (v)
          </note>
          <note>
            Votering:
          </note>
          <note>
            209 för utskottet
          </note>
          <note>
            32 för res. 3
          </note>
          <note>
            74 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 26 c, 23 fp, 13 kd
          </note>
          <note>
            För res. 3: 1 s, 16 v, 15 mp
          </note>
          <note>
            Avstod: 2 s, 72 m
          </note>
          <note>
            Frånvarande: 11 s, 8 m, 1 c, 3 fp, 6 v, 3 mp, 2 kd
          </note>
          <note>
            Mom. 28 (Försvarsmaktens organisation i Ystad och
          </note>
          <note>
            Revingehed)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 8 i motsvarande del (m, kd)
          </note>
          <note>
            3. utskottets hemställan med den ändring däri som föranleddes
            av bifall till mot. Fö37 (s)
          </note>
          <note>
            Förberedande votering:
          </note>
          <note>
            89 för res. 8
          </note>
          <note>
            8 för mot.
          </note>
          <note>
            219 avstod
          </note>
          <note>
            33 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            164 för utskottet
          </note>
          <note>
            91 för res. 8
          </note>
          <note>
            61 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 20 c
          </note>
          <note>
            För res. 8: 1 s, 73 m, 2 c, 2 fp, 13 kd
          </note>
          <note>
            Avstod: 5 s, 4 c, 21 fp, 16 v, 15 mp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Rigmor Ahlstedt (c) anmälde att hon avsett att rösta ja men markerats
            ha avstått från att rösta.
          </note>
          <note>
            Mom. 29 (Försvarsmaktens organisation i Ljungbyhed)
          </note>
          <note>
            1. utskottet
          </note>
          <note>
            2. res. 9 (m, fp, kd)
          </note>
          <note>
            Votering:
          </note>
          <note>
            189 för utskottet
          </note>
          <note>
            111 för res. 9
          </note>
          <note>
            15 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 23 c, 16 v
          </note>
          <note>
            För res. 9: 73 m, 3 c, 23 fp, 12 kd
          </note>
          <note>
            Avstod: 15 mp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 3 kd
          </note>
          <note>
            Mom. 32 (Försvarsmaktens organisation i Växjö,
          </note>
          <note>
            Kalmar och Jönköping)
          </note>
          <note>
            1. utskottet
          </note>
          <note>
            2. res. 11 (m, kd)
          </note>
          <note>
            Votering:
          </note>
          <note>
            189 för utskottet
          </note>
          <note>
            111 för res. 11
          </note>
          <note>
            15 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 24 c, 16 v
          </note>
          <note>
            För res. 11: 73 m, 2 c, 23 fp, 13 kd
          </note>
          <note>
            Avstod: 15 mp
          </note>
          <note>
            Frånvarande: 12 s, 7 m, 1 c, 3 fp, 6 v, 3 mp, 2 kd
          </note>
          <note>
            Mom. 33 (Försvarsmaktens organisation i Västsverige)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 12 (m, kd)
          </note>
          <note>
            3. utskottets hemställan med den ändring däri som föranleddes
            av bifall till mot. Fö25 (s)
          </note>
          <note>
            Förberedande votering:
          </note>
          <note>
            78 för res. 12
          </note>
          <note>
            5 för mot.
          </note>
          <note>
            232 avstod
          </note>
          <note>
            34 frånvarande
          </note>
          <note>
            Kammaren biträdde res. 12.
          </note>
          <note>
            Huvudvotering:
          </note>
          <note>
            183 för utskottet
          </note>
          <note>
            90 för res. 12
          </note>
          <note>
            43 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 21 c, 15 v
          </note>
          <note>
            För res. 12: 72 m, 2 c, 2 fp, 1 v, 13 kd
          </note>
          <note>
            Avstod: 3 s, 1 m, 3 c, 21 fp, 15 mp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Hans Hjortzberg-Nordlund (m) anmälde att han avsett att rösta
            nej men markerats ha avstått från att rösta.
          </note>
          <note>
            Mom. 35 (Försvarsmaktens verksamhet i Karlsborg)
          </note>
          <note>
            1. utskottet
          </note>
          <note>
            2. res. 14 (m, fp,mp)
          </note>
          <note>
            Votering:
          </note>
          <note>
            190 för utskottet
          </note>
          <note>
            124 för res. 14
          </note>
          <note>
            1 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 25 c, 14 v, 1 kd
          </note>
          <note>
            För res. 14: 73 m, 23 fp, 1 v, 15 mp, 12 kd
          </note>
          <note>
            Avstod: 1 c
          </note>
          <note>
            Frånvarande: 11 s, 7 m, 1 c, 3 fp, 7 v, 3 mp, 2 kd
          </note>
          <note>
            Mom. 37 (Livgrenadjärbrigaden och försvarsområdet i Linköping)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 15 (m, kd)
          </note>
          <note>
            3. utskottets hemställan med den ändring däri som föranleddes
            av bifall i motsvarande delar till mot. Fö8
          </note>
          <note>
            (c) och Fö29 (s)
          </note>
          <note>
            Förberedande votering:
          </note>
          <note>
            86 för res. 15
          </note>
          <note>
            8 för mot.
          </note>
          <note>
            222 avstod
          </note>
          <note>
            33 frånvarande
          </note>
          <note>
            Kammaren biträdde res. 15.
          </note>
          <note>
            Huvudvotering:
          </note>
          <note>
            180 för utskottet
          </note>
          <note>
            88 för res. 15
          </note>
          <note>
            48 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 22 c, 16 v
          </note>
          <note>
            För res. 15: 73 m, 1 c, 1 fp, 13 kd
          </note>
          <note>
            Avstod: 8 s, 3 c, 22 fp, 15 mp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Christina Axelsson (s) anmälde att hon avsett att rösta ja men
            marderats ha avstått från att rösta.
          </note>
          <note>
            Mom. 38 (Försvarsmaktens organisation i Linköping i övrigt, Enköping
            och Södertälje)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. utskottets hemställan med den ändring däri som föranleddes
            av bifall i motsvarande delar till mot. Fö8
          </note>
          <note>
            (c) och mot. Fö29 (s)
          </note>
          <note>
            4. utskottets hemställan med den ändring däri som föranleddes
            av bifall till mot. Fö18 (s)
          </note>
          <note>
            Förberedande votering 1:
          </note>
          <note>
            Kammaren biträdde mot. Fö8 och Fö29 med acklamation.
          </note>
          <note>
            Förberedande votering 2:
          </note>
          <note>
            73 för res. 1
          </note>
          <note>
            11 för mot. Fö8 och Fö29
          </note>
          <note>
            232 avstod
          </note>
          <note>
            33 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            190 för utskottet
          </note>
          <note>
            73 för res. 1
          </note>
          <note>
            53 avstod
          </note>
          <note>
            33 frånvarande
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 24 c, 15 v, 12 kd
          </note>
          <note>
            För res. 1: 73 m
          </note>
          <note>
            Avstod: 11 s, 2 c, 23 fp, 1 v, 15 mp, 1 kd
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Mom. 40 (Försvarsmaktens organisation i Västerås,
          </note>
          <note>
            Uppsala i övrigt, Falun och Gävle)
          </note>
          <note>
            1. utskottet
          </note>
          <note>
            2. res. 16 i motsvarande del (m, kd)
          </note>
          <note>
            Votering:
          </note>
          <note>
            174 för utskottet
          </note>
          <note>
            107 för res. 16
          </note>
          <note>
            33 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 24 c
          </note>
          <note>
            För res. 16: 71 m, 1 c, 22 fp, 13 kd
          </note>
          <note>
            Avstod: 1 c, 1 fp, 16 v, 15 mp
          </note>
          <note>
            Frånvarande: 11 s, 9 m, 1 c, 3 fp, 6 v, 3 mp, 2 kd
          </note>
          <note>
            Marietta de Pourbaix-Lundin (m) anmälde att hon avsett att rösta
            nej men markerats som frånvarande.
          </note>
          <note>
            Mom. 41 (Försvarsmaktens organisation i Söderhamn)
          </note>
          <note>
            1. utskottet
          </note>
          <note>
            2. res. 17 (m, fp, v, mp)
          </note>
          <note>
            Votering:
          </note>
          <note>
            179 för utskottet
          </note>
          <note>
            125 för res. 17
          </note>
          <note>
            12 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 23 c, 12 kd
          </note>
          <note>
            För res. 17: 71 m, 1 c, 21 fp, 16 v, 15 mp, 1 kd
          </note>
          <note>
            Avstod: 6 s, 2 m, 2 c, 2 fp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Kerstin Warnerbring (c) anmälde att hon avsett att rösta ja men
            markerats ha avstått från att rösta.
          </note>
          <note>
            Mom. 43 (Försvarsmaktens organisation i Umeå)
          </note>
          <note>
            1. utskottet
          </note>
          <note>
            2. res. 18 (m, kd)
          </note>
          <note>
            Votering:
          </note>
          <note>
            181 för utskottet
          </note>
          <note>
            86 för res. 18
          </note>
          <note>
            46 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 20 c, 16 v
          </note>
          <note>
            För res. 18: 73 m, 1 c, 1 fp, 11 kd
          </note>
          <note>
            Avstod: 5 s, 4 c, 22 fp, 15 mp
          </note>
          <note>
            Frånvarande: 11 s, 7 m, 2 c, 3 fp, 6 v, 3 mp, 4 kd
          </note>
          <note>
            Mom. 45 (förändringar i Försvarsmaktens grundorganisation i övrigt)
          </note>
          <note>
            1. utskottet
          </note>
          <note>
            2. res. 5 i motsvarande del (kd)
          </note>
          <note>
            Votering:
          </note>
          <note>
            186 för utskottet
          </note>
          <note>
            18 för res. 5
          </note>
          <note>
            112 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 21 c, 16 v
          </note>
          <note>
            För res. 5: 4 c, 1 fp, 13 kd
          </note>
          <note>
            Avstod: 1 s, 73 m, 1 c, 22 fp, 15 mp
          </note>
          <note>
            Frånvarande: 11 s, 7 m, 1 c, 3 fp, 6 v, 3 mp, 2 kd
          </note>
          <note>
            Karl-Göran Biörsmark (fp) anmälde att han avsett att avstå från
            att rösta men markerats ha röstat nej.
          </note>
          <note>
            Mom. 46 (Försvarsmaktens grundorganisation och lokalisering)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 2 i motsvarande del (fp)
          </note>
          <note>
            Förberedande votering:
          </note>
          <note>
            73 för res. 1
          </note>
          <note>
            22 för res. 2
          </note>
          <note>
            220 avstod
          </note>
          <note>
            34 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            188 för utskottet
          </note>
          <note>
            72 för res. 1
          </note>
          <note>
            54 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 1 m, 25 c, 13 kd
          </note>
          <note>
            För res. 1: 72 m
          </note>
          <note>
            Avstod: 23 fp, 16 v, 15 mp
          </note>
          <note>
            Frånvarande: 12 s, 7 m, 2 c, 3 fp, 6 v, 3 mp, 2 kd
          </note>
          <note>
            Mom. 48 (sjuktransporter med helikopter)
          </note>
          <note>
            1. utskottet
          </note>
          <note>
            2. res. 2 i motsvarande del (fp)
          </note>
          <note>
            Votering:
          </note>
          <note>
            239 för utskottet
          </note>
          <note>
            22 för res. 2
          </note>
          <note>
            48 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 24 m, 25 c, 15 v, 14 mp, 12 kd
          </note>
          <note>
            För res. 2: 22 fp
          </note>
          <note>
            Avstod: 45 m, 1 fp, 1 mp, 1 kd
          </note>
          <note>
            Frånvarande: 12 s, 11 m, 2 c, 3 fp, 7 v, 3 mp, 2 kd
          </note>
          <note>
            Mom. 50 (Försvarsmaktens internationella kommando)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            Votering:
          </note>
          <note>
            237 för utskottet
          </note>
          <note>
            77 för res. 1
          </note>
          <note>
            1 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 24 c, 19 fp, 16 v, 15 mp, 13 kd
          </note>
          <note>
            För res. 1: 73 m, 1 c, 3 fp
          </note>
          <note>
            Avstod: 1 fp
          </note>
          <note>
            Frånvarande: 11 s, 7 m, 2 c, 3 fp, 6 v, 3 mp, 2 kd
          </note>
          <note>
            Mom. 54 (förbud mot antipersonella minor)
          </note>
          <note>
            1. utskottet
          </note>
          <note>
            2. res. 3 i motsvarande del (v)
          </note>
          <note>
            3. res. 4 i motsvarande del (mp)
          </note>
          <note>
            Förberedande votering:
          </note>
          <note>
            18 för res. 3
          </note>
          <note>
            15 för res. 4
          </note>
          <note>
            281 avstod
          </note>
          <note>
            35 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            207 för utskottet
          </note>
          <note>
            32 för res. 3
          </note>
          <note>
            75 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 24 c, 22 fp, 11 kd
          </note>
          <note>
            För res. 3: 1 fp, 16 v, 15 mp
          </note>
          <note>
            Avstod: 72 m, 1 c, 2 kd
          </note>
          <note>
            Frånvarande: 11 s, 8 m, 2 c, 3 fp, 6 v, 3 mp, 2 kd
          </note>
          <note>
            Mom. 64 såvitt avser utbildning i hjärt- och lungräddning
          </note>
          <note>
            1. utskottet
          </note>
          <note>
            2. res. 19 i motsvarande del (fp, kd)
          </note>
          <note>
            Votering:
          </note>
          <note>
            220 för utskottet
          </note>
          <note>
            40 för res. 19
          </note>
          <note>
            54 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 30 m, 25 c, 16 v
          </note>
          <note>
            För res. 19: 4 m, 23 fp, 13 kd
          </note>
          <note>
            Avstod: 39 m, 15 mp
          </note>
          <note>
            Frånvarande: 12 s, 7 m, 2 c, 3 fp, 6 v, 3 mp, 2 kd
          </note>
          <note>
            Mom. 64 såvitt avser utbildningsbehovet av värnpliktiga
          </note>
          <note>
            1. utskottet
          </note>
          <note>
            2. res. 2 i motsvarande del (fp)
          </note>
          <note>
            Kammaren biföll utskottets hemställan med acklamation..
          </note>
          <note>
            Mom. 64 (i övrigt)
          </note>
          <note>
            Kammaren biföll utskottets hemställan.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1996/97:52 Den kommunala redovisningen
          </note>
          <note>
            1996/97:Fi29 av Lars Tobisson m.fl. (m)
          </note>
          <note>
            1996/97:Fi30 av Marietta de Pourbaix-Lundin (m)
          </note>
          <note>
            1996/97:Fi31 av Per Rosengren m.fl. (v)
          </note>
          <note>
            1996/97:Fi32 av Roy Ottosson m.fl. (mp)
          </note>
          <note>
            1996/97:Fi33 av Mats Odell m.fl. (kd)
          </note>
          <note>
            1996/97:Fi34 av Karin Pilsäter m.fl. (fp)
          </note>
          <note>
            Konstitutionsutskottets betänkande
          </note>
          <note>
            1996/97:KU7 Ändring i sekretesslagen
          </note>
          <note>
            Utrikesutskottets betänkande
          </note>
          <note>
            1996/97:UU2 Utgiftsområde 7 Internationellt bistånd
          </note>
          <note>
            Näringsutskottets betänkanden
          </note>
          <note>
            1996/97:NU1 Anslag inom utgiftsområde 24 Näringsliv
          </note>
          <note>
            1996/97:NU2 Anslag inom utgiftsområde 21 Energi
          </note>
          <note>
            1996/97:NU7 Ändringar i lagen om revisorer
          </note>
          <note>
            Utrikesutskottets betänkanden
          </note>
          <note>
            1996/97:UU5 Svenskt deltagande i fredsstyrka efter
          </note>
          <note>
            IFOR i Bosnien-Hercegovina
          </note>
          <note>
            1996/97:UU1 Utgiftsområde 5 Utrikesförvaltning och samverkan
          </note>
          <note>
            Meddelande om UU1 och UU5
          </note>
          <note>
            Andre vice talmannen meddelade att beträffande utrikesutskottets
            betänkanden 1996/97:UU1 och UU5
          </note>
          <note>
            skulle talmannen måndagen den 16 december föreslå kammaren att
            dessa fick avgöras efter endast en bordläggning.
          </note>
          <note>
            8 § Anmälan om interpellation
          </note>
          <note>
            Anmäldes att följande interpellation framställts den 12 december
          </note>
          <note>
            1996/97:92 av Sten Svensson (m) till arbetsmarknadsministern
          </note>
          <note>
            Den danska Riksrevisionens berättelse om Nordiska ministerrådets
            verksamhet 1995
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 17 december.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 12 december
          </note>
          <note>
            1996/97:174 av Annika Nordgren (mp) till försvarsministern
          </note>
          <note>
            Bullergränser
          </note>
          <note>
            1996/97:175 av Chatrine Pålsson (kd) till statsrådet
          </note>
          <note>
            Thomas Östros
          </note>
          <note>
            Införsel av alkohol
          </note>
          <note>
            1996/97:176 av Håkan Holmberg (fp) till utrikesministern
          </note>
          <note>
            Serbien
          </note>
          <note>
            1996/97:177 av Barbro Westerholm (fp) till näringsministern
          </note>
          <note>
            Kvinnorepresentationen i ALMI
          </note>
          <note>
            1996/97:178 av Michael Hagberg (s) till justitieministern
          </note>
          <note>
            Målsägarbiträde vid domstolar den 13 december
          </note>
          <note>
            1996/97:179 av Margitta Edgren (fp) till utbildningsministern
          </note>
          <note>
            En sjöfartshögskola
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 december.
          </note>
          <note>
            10 § Kammaren åtskildes kl. 19.45.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 16 (delvis), av tredje vice talmannen därefter t.o.m. anf.
            72
          </note>
          <note>
            (delvis), av talmannen därefter t.o.m. anf. 110 (delvis), av
            tredje vice talmannen därefter t.o.m. anf. 149
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
