<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--54</head>
          <docDate when="1997-01-23">1997-01-23</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------
          </note>
          <note>
            1 § Utökning av antalet suppleanter i lagutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Västerpartiets riksdagsgrupp, tillstyrkt att antalet
            suppleanter i lagutskottet skulle utökas från 19 till 20.
          </note>
          <note>
            Kammaren medgav denna utökning.
          </note>
          <note>
            2 § Val av extra suppleant i lagutskottet
          </note>
          <note>
            Företogs val av extra suppleant i lagutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i lagutskottet
          </note>
          <note>
            Per Rosengren (v)
          </note>
          <note>
            3 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen meddelade att följande faktapromemorior
            om förslag från Europeiska kommissionen inkommit och delats ut
            till kammarens ledamöter:
          </note>
          <note>
            Kommissionens rapport om den inre marknadens följder och effektivitet
            KOM (96) 520
          </note>
          <note>
            Förslag till enklare lagstiftning för inre marknaden
          </note>
          <note>
            (SLIM-initiativet) KOM (96) 559
          </note>
          <note>
            Förslag till gemenskapsstrategi för förnybara energikällor KOM
            (96) 576
          </note>
          <note>
            4 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:97
          </note>
          <note>
            Till riksdagen
          </note>
          <note>
            Interpellation 1996/97:97 av Ragnhild Pohanka om statens övergripande
            försörjningsansvar för sina invånare.
          </note>
          <note>
            Interpellationen kommer att besvaras torsdagen den 13 februari
            1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 17 januari 1997
          </note>
          <note>
            Margot Wallström
          </note>
          <note>
            Interpellation 1996/97:105
          </note>
          <note>
            Till riksdagen
          </note>
          <note>
            Interpellation 1996/97:105 av Gudrun Lindvall om drivgarn i Östersjön.
          </note>
          <note>
            Interpellationen kommer att besvaras tisdagen den
          </note>
          <note>
            4 februari 1997.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 21 januari 1997
          </note>
          <note>
            Annika Åhnberg
          </note>
          <note>
            5 § Allmänpolitisk debatt (forts. från prot. 53)
          </note>
          <note>
            EU:s regeringskonferens
          </note>
          <note type="speaker">
            Anf. 1 GÖRAN LENNMARKER (m):
          </note>
          <note>
            Herr talman! Det måste nu skapas ett Europa och inte bibehållas
            två Europa. Den historiska chansen att ena vår kontinent får inte
            försittas. Regeringskonferensens viktigaste uppgift är att förbereda
            för EU:s utvidgning. Det är viktigt att vi har det perspektivet
            klart för oss hela tiden.
          </note>
          <note>
            För att klara av utvidgningen behöver man revidera beslutsmekanismer
            och institutioner. Ett EU med väsentligt många fler medlemmar
            måste naturligtvis ha delvis andra mekanismer än ett EU med 15
            ganska homogena västeuropeiska länder. Det är bråttom för oss
            att bli färdiga med regeringskonferensen. Om förhandlingarna med
            de nya medlemmarna skall kunna påbörjas i år måste regeringskonferensen
            vara klar senast i juni. Det har redan förlorats en del tid, och
            därför är det centralt att regeringskonferensen får fart och att
            man kommer fram redan före sommaren.
          </note>
          <note>
            Inledningsvis vill jag säga att det finns många viktiga frågor
            som jag inte tänker ta upp, dels för att jag inte riktigt hinner,
            dels för att de kanske inte kommit så långt i regeringskonferensen.
            Det gäller t.ex. brottsbekämpning och tredje pelaren, öppenhet,
            miljöfrågor och även frågorna som gäller avreglering och en effektivare
            inre marknad. Jag vill här koncentrera mig på några punkter.
          </note>
          <note>
            Den ena gäller det som ändå är EU:s huvuduppgift, frihet och
            fred. Vi har lärt oss, inte minst genom de jugoslaviska krigen,
            hur viktigt det är att EU har en gemensam utrikes- och säkerhetspolitik.
            Vi vet av bitter erfarenhet hur det kan gå i Europa när demokratierna
            är oeniga, när man inte har kraften att genomföra och följa en
            politik som kan förebygga konflikter och stämma kriser och krig.
            Därför måste man se till att EU får en gemensam utrikes- och säkerhetspolitik
            som är både gemensam och kraftfull.
          </note>
          <note>
            Här finns tecken på att regeringskonferensen kan komma framåt.
            Den gemensamma analysenheten, som är en gammal moderatidé, ser
            ut att kunna förverkligas. Vi noterar att arbetet ser ut att gå
            framåt vad gäller EU:s möjlighet att genomföra fredsbevarande
            operationer. Jag vill återigen erinra om att Makedonien är ett
            strålande exempel på hur man kan förebygga kriser och krig genom
            att vara förutseende.
          </note>
          <note>
            Den viktigaste kvarvarande frågan kring utrikesoch säkerhetspolitiken
            gäller beslutskraften. Vi har ett förslag från det irländska ordförandeskapet,
            eller snarare deras sammanfattning av regeringskonferensen hittills,
            som tyder på att man nog är på väg mot en ganska klok lösning
            i fråga om gemensamma aktioner. Man skall kunna ha ett konstruktivt
            avståndstagande i så måtto man inte kan delta i dessa.
          </note>
          <note>
            När det däremot gäller den gemensamma ståndpunkten, anser vi
            från moderat håll fortfarande att det är litet för svagt. Vi vill
            erinra om att riksdagen faktiskt skärpte den position som regeringen
            avgav i november 1995 och menade att förutsättningen för att man
            skulle kunna hävda nationell vetorätt skulle vara vitala nationella
            intressen. Det förslag som nu finns, att det skulle vara nationell
            politik, menar vi är ett alldeles för svagt skäl för att ett land
            skall kunna blockera gemensamma positioner. Det är oerhört viktigt
            att vi får en utrikespolitik som faktiskt kan fungera.
          </note>
          <note>
            Jag skall säga något kort om den gemensamma valutan. Regeringskonferensen
            handlar ju inte om
          </note>
          <note>
            EMU och den gemensamma valutan, men likväl är frågan av mycket
            stor vikt för EU:s utveckling och framtida agerande. Jag vill
            framhålla att det skulle stärka EU och Sveriges position i unionen
            om regeringen tydligt tog ställning för ett snabbt deltagande
            i den gemensamma valutan. Jag vill uppmana utrikesministern att
            göra det i denna debatt.
          </note>
          <note>
            En fråga som ofta kommit upp till diskussion på den allra senaste
            tiden är flexibiliteten. Bakom detta ligger iakttagelsen att ett
            EU som utvidgas blir mycket mer heterogent. Vi får ett EU som
            har en vidare medlemskrets, inte bara i antalet medlemsstater,
            utan också i bakgrund, kultur, traditioner och naturligtvis historiska
            erfarenheter. Klyftan mellan Västeuropa och Östeuropa är ju fortfarande
            mycket stor. Jag tror att vi skall vara medvetna om att ett EU
            med många medlemmar i framtiden, det vi önskar oss, kommer att
            få en del problem. Det kan bli trögare, och det kan bli fler blockeringar.
            Det måste vi inse.
          </note>
          <note>
            Hur skall vi då hantera detta? Det finns ju en tradition av samförstånd
            inom EU. Man söker komma fram gemensamt. Om vi ser tillbaka kan
            vi också notera att man inom EU faktiskt ofta har varit eniga
            om att vara oeniga. Jag vill erinra om att Storbritannien och
            Danmark har varit med om EMU, nämligen att
          </note>
          <note>
            EU skall bygga upp den gemensamma valutan, även om de inte själva
            förbundit sig att delta. Storbritanninen har accepterat det sociala
            protokollet - inte att själv delta i det, men att EU har det.
          </note>
          <note>
            Det finns alltså en tradition att försöka vara ense även om man
            i vissa situationer inte kommer överens om att gå vidare på varje
            enskilt område. Normalfallet måste även i fortsättningen vara
            att man helst, precis som i det förgångna, skall vara ense om
            mekanismerna, även om ett eller flera länder av olika skäl inte
            vill delta i en verksamhet som EU har. Men det finns naturligtvis
            en knäckfråga här: Skall ett visst samarbete på ett visst område
            kunna fortsätta, även om en eller några få medlemsstater motsätter
            sig detta, dvs.
          </note>
          <note>
            när man inte ens kan nå enighet om oenighet?
          </note>
          <note>
            I det här perspektivet av utvidgningen kan det möjligtvis vara
            rimligt att man finner mekanismer för att kunna gå vidare på sådana
            här områden, under vissa förutsättningar. Det bör vara genuint
            gemensamma frågor, så att det verkligen finns anledning att behandla
            dem på EU-nivå. De skall naturligtvis också följa EU:s grundläggande
            principer och inte på något sätt skada eller vara till nackdel
            för något enskilt medlemsland eller för det gemensamma, t.ex.
            den inre marknaden.
          </note>
          <note>
            Varför skulle man då gå vidare på det här sättet?
          </note>
          <note>
            Av Schengenavtalet kan vi göra observationen att det trots allt
            är bättre att gå vidare inom ramen för EU än att gå vid sidan
            om när man har ett samarbetsområde som man är angelägen att gå
            vidare med. Det hade ju faktiskt varit bättre om vi hade haft
            Schengenöverenskommelsen innanför EU än som en parallellöverenskommelse.
          </note>
          <note>
            Tysklands och Frankrikes förslag om flexibilitet har många oklarheter.
            Det behöver utarbetas ytterligare för att man skall kunna ta ställning
            till det. Dock kan man redan nu ställa sig positiv till att det
            skapas en möjlighet för att inom ramarna för fördraget och enligt
            EU:s principer kunna ta nödvändiga steg även i den beklagliga
            situationen att ett eller några få medlemsländer inte vill gå
            vidare.
          </note>
          <note>
            Herr talman! Låt mig slutligen ta upp en fråga som jag tycker
            blir mer och mer pinsam. Det gäller sysselsättningsunionen. Det
            är bra att EU följer arbetslösheten i medlemsländerna och ger
            tydliga rekommendationer om hur arbetslösheten skall minskas.
            Att fördragsfästa detta förfarande som redan existerar kan vara
            rimligt. Därmed markeras ytterligare att EU och den gemensamma
            marknaden fungerar bäst om medlemsländerna har låg arbetslöshet.
          </note>
          <note>
            Jag är dock oroad över den svenska regeringens agerande. För
            det första struntar man i att följa rekommendationerna på viktiga
            punkter. Man skickar signaler till EU om att rekommendationerna
            inte betyder så mycket.
          </note>
          <note>
            För det andra har man en retorik kring sysselsättningsunionen
            som är bekymmersam. Det ger intryck av att en sysselsättningsunion
            på något sätt skulle kunna minska arbetslösheten i Sverige.
          </note>
          <note>
            På den punkten måste vi vara alldeles kristallklara.
          </note>
          <note>
            Det är en dålig politik i Sverige som befäster den höga arbetslösheten.
            Det kan inte EU lösa åt Sverige.
          </note>
          <note>
            Det kan bara lösas här i Sverige, här i riksdagen. Det ger intryck
            av att regeringen kan komma att vilja skylla ifrån sig på EU när
            man inte själv kan klara uppgiften att halvera arbetslösheten
            som man har lovat.
          </note>
          <note>
            Den enkla rekommendationen till regeringen är att man bör följa
            EU:s rekommendationer och sänka arbetslösheten i stället för att
            strunta i EU:s rekommendationer och höja arbetslösheten. Det är
            det absolut viktigaste man behöver göra på detta område.
          </note>
          <note type="speaker">
            Anf. 2 BENGT HURTIG (v) replik:
          </note>
          <note>
            Herr talman! Det har i Sveriges riksdag varit ganska stor enighet
            om att vi skall lägga ned stor möda på att försvara den svenska
            offentlighetsprincipen inför och under EU-medlemskapet. Det fanns
            från början ganska påtagliga varningar för att hemlighetsmakeriet
            i EU skulle kunna undergräva den svenska offentlighetsprincipen.
            Vi har ju också sett en del exempel på när svenska myndigheter
            har låtit sekretessbehandlingen inom EU gå före den svenska öppenheten.
          </note>
          <note>
            Nu berörde inte Lennmarker den här problematiken i sitt anförande.
            Men i EU-parlamentet har man diskuterat det här. Man har där lagt
            fram ett förslag till regeringskonferensen om att fördraget skall
            fastslå att EU-rätten inte skall kunna inskränka nationella regler
            och nationell lagstiftning som garanterar medborgarnas insyn och
            tillgång till dokument och till offentliga handlingar.
          </note>
          <note>
            Det här förslaget fälldes. Bland dem som fällde det var samtliga
            svenska moderater. Jag skulle därför vilja fråga om det är någon
            ändring i linjen vad gäller synen på svensk offentlighetsprincip
            och EU från moderat håll.
          </note>
          <note type="speaker">
            Anf. 3 GÖRAN LENNMARKER (m) replik:
          </note>
          <note>
            Herr talman! Svaret är nej. Vi har alltid stått upp för den svenska
            offentlighetsprincipen, som har över tvåhundraåriga traditioner.
            Vi vill gärna se att den införs också i EU.
          </note>
          <note type="speaker">
            Anf. 4 BENGT HURTIG (v) replik:
          </note>
          <note>
            Herr talman! Det är uppenbart att i praktisk handling röstar
            faktiskt den moderata gruppen i EU-
          </note>
          <note>
            parlamentet mot ett förslag som skall skydda den nationella offentlighetsprincipen.
          </note>
          <note type="speaker">
            Anf. 5 GÖRAN LENNMARKER (m) replik:
          </note>
          <note>
            Herr talman! Jag kan inte yttra mig över förslaget i
          </note>
          <note>
            Europaparlamentet och de hakar som kan ha funnits i detta.
          </note>
          <note>
            Men den moderata politiken är kristallklar i detta avseende.
          </note>
          <note type="speaker">
            Anf. 6 Utrikesminister LENA HJELM-WALLÉN (s) replik:
          </note>
          <note>
            Herr talman! Göran Lennmarker använde ordet orolig i samband
            med sysselsättningsunionen. Jag tror att han har anledning att
            vara det vad gäller sitt eget partis argumentering.
          </note>
          <note>
            Arbetslöshetsfrågan är ju något som alla länder i
          </note>
          <note>
            Europa arbetar med - utanför Europa också. Det är något som är
            gemensamt för oss. Naturligtvis är lösningarna i huvudsak nationella.
            Det är vi själva som kan göra de riktigt stora insatserna. Men
            vi kan också hjälpas åt, inte minst i länder där vi arbetar så
            nära varandra som vi gör inom den inre marknaden.
          </note>
          <note>
            Vi socialdemokrater har känt väldigt starkt att vi har det svenska
            folkets stöd för att också driva detta inom EU. Det har vi gjort,
            tillsammans med socialdemokrater från andra länder. Vi har nu
            kommit i den situationen att vi i det förslag till utkast till
            fördrag som finns är tillgodosedda i mycket hög grad. Jag förstår
            att Göran Lennmarker inte tycker att det här är särskilt trevligt.
            Han har ju tidigare sagt att denna vår idé att driva det på det
            här sättet skulle vara någon sorts politisk bluff eller att det
            skulle vara feltänkt från början.
          </note>
          <note>
            Nu har vi en majoritet av länderna bakom oss. Det är klart att
            Göran Lennmarker kan fortsätta att säga att det är feltänkt, men
            jag tror ändå att det här kommer att bli EU:s beslut så småningom.
            Jag tror också att det kommer att vara en ytterligare draghjälp
            i kampen mot arbetslösheten. Det är inte något paradis som öppnas
            genom det, men det är en draghjälp och vi skall utnyttja alla
            möjligheter att bekämpa arbetslösheten.
          </note>
          <note type="speaker">
            Anf. 7 GÖRAN LENNMARKER (m) replik:
          </note>
          <note>
            Herr talman! Det är viktigt att observera att det förslag som
            nu är framlagt snarast innebär en fördragsfästning av Essenpolitiken,
            en politik som Moderata samlingspartiet mycket kraftfullt står
            upp bakom.
          </note>
          <note>
            Vi tycker att det är bra att man övervakar länderna och följer
            utvecklingen av arbetslösheten. Vi tycker att det är bra att EU
            ger tydliga rekommendationer.
          </note>
          <note>
            Men då måste väl regeringen för det första se till att man följer
            de rekommendationerna i stället för att på viktiga punkter strunta
            i dem. Det undergräver ju både den svenska regeringens och Sveriges
            position inom
          </note>
          <note>
            EU och naturligtvis hela systemet om medlemsländerna inte bryr
            sig om de rekommendationer man kommer fram till.
          </note>
          <note>
            För det andra är retoriken kring detta mycket oroande. Det är
            mycket skadligt om man ger intryck av att EU:s sysselsättningsunion
            på något sätt skulle ta ansvar för den höga arbetslösheten i Sverige
            och om man skulle kunna skylla på EU om regeringen inte lyckas
            i sin målsättning att halvera arbetslösheten. Det är mycket oroande
            om man på det sättet ger intryck av att EU skall göra något som
            faktiskt är den svenska regeringens ansvar.
          </note>
          <note>
            Återigen: Se till att sänka arbetslösheten i Sverige och att
            följa EU:s rekommendationer i stället för att höja arbetslösheten
            i Sverige och strunta i EU:s rekommendationer. Det är väl en mycket
            klokare ståndpunkt. Dessutom skulle det ge litet respekt i EU-
          </note>
          <note>
            kretsar.
          </note>
          <note type="speaker">
            Anf. 8 Utrikesminister LENA HJELM-WALLÉN (s) replik:
          </note>
          <note>
            Herr talman! Debatten har handlat om huruvida vårt sysselsättningsmål
            och kampen mot arbetslösheten skall skrivas in i fördraget eller
            inte. Det är det som har diskuterats mellan partierna. Vi har
            varit väldigt tydliga och sagt att det här är viktigt. Moderaterna
            har hela tiden försökt håna det. Man har sagt dels att det inte
            är viktigt, dels att vi aldrig skulle få igenom det.
          </note>
          <note>
            Vi är inte framme än; det är fortfarande ett förslag.
          </note>
          <note>
            Men vi har en mycket stor uppbackning kring det, och det är ett
            gott socialdemokratiskt arbete. Vi gör det här därför att vi tar
            frågorna som har med sysselsättning och arbete att göra på allvar.
            Vi gör det inte för att skylla på någon annan. Men vi vet att
            vi alla måste bidra i det här arbetet som är så stort och viktigt.
          </note>
          <note type="speaker">
            Anf. 9 GÖRAN LENNMARKER (m) replik:
          </note>
          <note>
            Herr talman! Min fråga till utrikesministern blir då: Avser regeringen
            att följa rekommendationerna från EU om det nu kommer in i fördraget,
            eller skall man även fortsättningsvis strunta i rekommendationerna?
          </note>
          <note type="speaker">
            Anf. 10 PETER ERIKSSON (mp) replik:
          </note>
          <note>
            Herr talman! Det börjar nu bli ganska uppenbart för var och en
            att vad EU syftar till, åtminstone inom kärnan i EU och i de större
            länderna som driver på processen, är att bygga en ny federal stat
            i Västeuropa. Även vi i Sverige, även partierna från ja-sidan,
            de som vill att vi skall vara med i EU, måste förhålla oss till
            det här projektet.
          </note>
          <note>
            Moderaterna är ett parti som tar ställning väldigt klart för
            t.ex. EMU, som är ett stort steg på väg mot den federala staten.
            EMU i sig menar jag kommer att leda till att vi på sikt också
            får en gemensam finansoch skattepolitik.
          </note>
          <note>
            Regeringskonferensen verkar också ta flera stora steg i federal
            riktning. Moderaterna vill att man skall gå ännu längre än vad
            irländarna har föreslagit i sitt förslag, att överge den nationella
            vetorätten när det gäller utrikespolitiken. Moderaterna verkar
            inte heller vara emot den form av flexibilitet som man föreslår,
            där några länder skall gå före och vi andra skall komma efter
            i sinom tid.
          </note>
          <note>
            I partiledardebatten i går ägnade moderaten Lars
          </note>
          <note>
            Tobisson praktisk taget hela sitt inlägg åt att anklaga
          </note>
          <note>
            Göran Persson för att han inte tar ställning i viktiga frågor.
            När skall moderaterna krypa fram ur buskarna och öppet deklarera
            att man tar ställning för att EU
          </note>
          <note>
            skall bli en federal stat? När skall ni sluta det här skamlösa
            spelet, som ni har hållit på med så länge, om att det handlar
            om mellanstatlighet?
          </note>
          <note type="speaker">
            Anf. 11 GÖRAN LENNMARKER (m) replik:
          </note>
          <note>
            Herr talman! Svaret är mycket enkelt. Moderaterna vill inte att
            EU skall utvecklas till en federal stat.
          </note>
          <note>
            Vi tycker att den form av samarbete som EU har, en blandning
            av mellanstatligt och i vissa fall överstatligt samarbete, hittills
            har varit mycket framgångsrik och säkert kommer att bli mycket
            framgångsrik även i fortsättningen.
          </note>
          <note>
            Jag vill erinra Peter Eriksson om att grunderna för den svenska
            positionen i förhandlingarna, t.ex. vad gäller vetorätten, har
            fastslagits av riksdagen i bred enighet, dock inte inklusive Miljöpartiet.
          </note>
          <note type="speaker">
            Anf. 12 PETER ERIKSSON (mp) replik:
          </note>
          <note>
            Herr talman! Jag tycker att det är synd att Moderaterna inte
            vågar ta steget. Det är inte trovärdigt längre med retoriken från
            folkomröstningen, att det egentligen är mellanstatligt.
          </note>
          <note>
            Alla människor som över huvud taget är med i debatten och lyssnar
            till vad som händer ser ju att det är någonting helt annat som
            växer fram. Där fungerar inte de här magiska orden längre. Men
            det är ju Moderaternas ensak att ställa sig i en debatt som pågår
            vid sidan om.
          </note>
          <note type="speaker">
            Anf. 13 HELENA NILSSON (c):
          </note>
          <note>
            Herr talman! Det dokument som det irländska ordförandeskapet
            presenterade till det Europeiska rådet i
          </note>
          <note>
            Dublin i december bör noga analyseras av Sveriges riksdag. En
            revidering av EU:s fördrag kan verka blodfattigt och föga upphetsande.
            Så är inte fallet. Det beror dels på att det irländska ordförandeskapet
            har presenterat ett överskådligt och läsvänligt utkast till fördrag,
            men framför allt därför att de frågeställningar som vi har att
            hantera är av så grundläggande betydelse. Fördragen lägger grund
            för det europeiska samarbetet i dag och ett reviderat fördrag
            för Europa av i morgon. Nu har Irland lämnat över stafettpinnen
            till
          </note>
          <note>
            Nederländerna.
          </note>
          <note>
            För centerpartiet är det viktigt att regeringskonferensen skapar
            förutsättningar för ett utvidgat, uthålligt och förpliktande samarbete
            mellan Europas alla demokratier. Med samarbete skall vi skapa
            ett Europa för fred, välfärd och god miljö.
          </note>
          <note>
            Unionen bör i ännu högre utsträckning bli ett effektivt redskap
            för samarbete i frågor som är av gemensamt intresse för medlemsstaterna
            och där samverkan kan leda till att invånarna känner trygghet
            och har en välfärd och där också miljön förbättras. Det innebär,
            som vi ser det, en fördjupning av samarbetet på vissa områden
            men möjligen ett återförande till medlemsstaterna av beslutsfattande
            på andra områden. Men det innebär framför allt en utvidgning av
            unionen till de baltiska staterna och till länderna i
          </note>
          <note>
            Central- och Östeuropa. Det innebär också ett närmande till de
            europeiska länder som inte vill bli fulla medlemmar av EU eller
            för länder likt Ryssland,
          </note>
          <note>
            Ukraina och Vitryssland, för vilka ett fullvärdigt medlemskap
            inte är aktuellt under den närmaste tiden.
          </note>
          <note>
            Innan jag närmare kommenterar innehållet i det irländska dokumentet
            vill jag betona behovet av att regeringen fortsatt involverar
            riksdagen i förhandlingarna inom regeringskonferensen. Jag bedömer
            att förankringsprocessen hittills har fungerat tillfredsställande.
            Jag är också imponerad av det arbete om regeringskonferensens
            fortskridande som olika organisationer bedriver i en nära dialog
            med medborgarna.
          </note>
          <note>
            Däremot har vi från Centerpartiet konstaterat att det är litet
            si och så med den nordiska dialogen. Jag konstaterar att de tre
            nordiska EU-länderna har haft svårt att koordinera sitt arbete
            sinsemellan och inte funnit former för att involvera Norge och
            Island i processen.
          </note>
          <note>
            Den nordiska koordineringen torde kunna utvecklas när regeringskonferensen
            nu går in i sin avgörande fas.
          </note>
          <note>
            Herr talman! Det dokument som det irländska ordförandeskapet
            presenterade för EU:s stats- och regeringschefer i december bär
            titeln Europeiska unionen i dag och i morgon: Att anpassa Europeiska
            unionen till förmån för dess folk och att förbereda den för framtiden.
          </note>
          <note>
            Förslaget är en allmän ram för ett utkast till revidering av
            fördragen. Som sådan ram fungerar den väl.
          </note>
          <note>
            Det är värdefullt att vi vid den här tiden har ett dokument att
            debattera. Det är välgörande för diskussionen då regeringskonferensen
            ibland görs till något mycket större än den faktiskt är. De som
            hittills ivrigt förespråkat att vi inte skulle gå med i EU ser
            naturligtvis, vilket vi redan hört i debatten, ett Europas förenta
            stater i varje fördjupning av samarbetet och kräver mindre union.
            Vi kan också se att de fundamentalistiska federalisterna å andra
            sidan förutsätter mycket mer av överstatlighet och förändringar
            för att acceptera utvidgning till fler länder. Jag tror att båda
            ytterligheterna resonerar i grunden fel. När femton länder skall
            enas kommer det vare sig att bli det ena eller det andra utan
            en kompromiss i mittfåran.
          </note>
          <note>
            Från Centerpartiet känner vi viss tillfredsställelse över vad
            konferensen hittills har uppnått. Sakfrågor har behandlats, vilket
            bara det är en svensk framgång.
          </note>
          <note>
            Samarbete om sysselsättning finns med i utkastet som ett eget
            kapitel. Det är ju ett genombrott för den svenska regeringspolitiken.
            För vår del hade vi gärna sett att sysselsättningsdiskussionen
            hade förts i det ekonomiska kapitlet. Men när det nu finns som
            ett förslag till ett eget kapitel så accepterar vi det näst bästa.
          </note>
          <note>
            Det bör också noteras att skrivningarna om medborgaren och unionen
            innehåller svenska hjärtefrågor som fördjupat samarbete för ökad
            jämställdhet och ökad rättvisa för handikappade och andra utsatta
            grupper i vårt samhälle.
          </note>
          <note>
            Jag tar tillfället i akt att särskilt ta upp några frågor men
            jag vill också resa ett och annat förbehåll.
          </note>
          <note>
            Centerpartiet anser att rådande balans mellan EU:s institutioner
            i allt väsentligt fungerar tillfredsställande. EU skall även fortsättningsvis
            behålla sin unika karaktär av mellanstatligt samarbete med avgränsade
            överstatliga inslag. Centerpartiet vill inte utveckla EU
          </note>
          <note>
            till en federation. Det är vi också överens om. Det finns en
            majoritet för det i Sveriges riksdag. Det talar också för att
            samarbetets uppdelning i olika så kallade pelare bör och kommer
            att bibehållas.
          </note>
          <note>
            I det irländska förslaget finns inget som motsäger detta. Däremot,
            det har vi också hört i diskussionen och haft uppe i EU-nämnden,
            saknas det i det irländska utkastet texter för de avgörande frågeställningarna
            om röstreglerna i ministerrådet, balansen mellan råd, kommission
            och Europaparlament samt om domstolens roll. Det är naturligtvis
            grundläggande för karaktären på det fortsatta samarbetet och kommer
            att bli en viktig fråga här under våren.
          </note>
          <note>
            I det irländska utkastet fanns också en formulering om större
            operativ kapacitet för polisen inom tredje pelaren, alltså inom
            Europol. Vi i Centerpartiet har en mycket restriktiv syn på samarbetet
            i den tredje pelaren. För vår del är det därför otillfredsställande
            att se ett förslag om ökad operativ kapacitet utan att man definierar
            begreppet. Vi har heller inte särskilt lång erfarenhet av dagens
            Europol. Samarbetet är ännu i sin linda. Därför anser vi att det
            inte finns något skäl att otåligt gå vidare och fördjupa det polisiära
            samarbetet. Vi noterar att det även verkar vara regeringens åsikt.
          </note>
          <note>
            Vi i Centerpartiet anser också att regeringskonferensen måste
            nå ett genombrott när det gäller en sammanhållen och gemensam
            miljöpolitik. Denna fråga har diskuterats under närmare två år,
            och efter många mödosamma påpekanden från Centerpartiet i den
            här kammaren har regeringen skaffat sig en tydligare miljöprofil
            och har också arbetat intensivt med dessa frågor under regeringsförhandlingarna.
            Riksdagens beslut om svenska förhandlingspositioner ger regeringen
            ett klart mandat att driva på för att göra hållbar utveckling
            till ett övergripande mål för unionen. Det irländska utkastet
            innebär vissa förbättringar när det gäller hållbar utveckling,
            men det är inte tillräckligt.
          </note>
          <note>
            Det måste vara av största vikt för regeringen att man når längre
            i förhandlingarna på miljöområdet. De fyra punkter som enligt
            utkastet fortfarande är under behandling är mycket intressanta
            för Sverige. Att miljögarantin förtydligas så att den också omfattar
            rätten att införa strängare regler - inte bara behålla dem - är
            mycket centralt. Det är i Sveriges intresse att åstadkomma röstregler
            i ministerrådet som innebär att fler beslut kan fattas med kvalificerad
            majoritet.
          </note>
          <note>
            Centerpartiet ser gärna också ett förnyat svenskt initiativ om
            att etablera den s.k. substitutionsprincipen som norm inom unionen.
            Detta har regeringen åtagit sig i sin skrivelse. Jag vill därför
            passa på att fråga utrikesministern: Hur går det med arbetet att
            etablera substitutionsprincipen som en fråga för regeringskonferensen?
          </note>
          <note>
            Herr talman! Det är ett svaghetstecken att de nordiska EU-länderna
            nått så klena framgångar när det gäller öppenhet och insyn. Om
            det irländska utkastet avspeglar ambitionsnivån hos en majoritet
            av medlemsländerna, inger detta en djup oro, och det rimmar dåligt
            med ansatsen att "anpassa Europeiska unionen till förmån för dess
            folk".
          </note>
          <note>
            Centerpartiet vill därför uppmana regeringen till ett nytt nordiskt
            initiativ för öppenhet, insyn och meddelarfrihet.
          </note>
          <note>
            Artikel J 4 i Maastrichtfördraget var ett bekymmer för förhandlare
            och regeringar under medlemskapsförhandlingarna. Här i Sverige
            utgjorde artikeln en knäckfråga i diskussionerna om det svenska
            EU-
          </note>
          <note>
            medlemskapet. Paragrafens kryptiska formulering var kontroversiell
            för NATO-medlemmen Danmark och är minst lika kontroversiell för
            ett militärt alliansfritt land som Sverige. Den gemensamma utrikes-
            och säkerhetspolitiken skall inkludera "utformningen på sikt av
            en gemensam försvarspolitik som med tiden skulle kunna leda till
            ett gemensamt försvar". I regeringens proposition om medlemskapet
            konstaterades att paragrafen kommer att diskuteras vid den översynskonferens
            som nu pågår. Sverige har markerat att vi själva kommer att avgöra
            om vi i en framtid skall delta i en eventuell gemensam försvarspolitik.
          </note>
          <note>
            I denna del av det irländska dokumentet återfinns också det mest
            avgörande förändringsförslaget. Kan den tilläggskrivning till
            artikel J 4 som presenteras i det irländska dokumentet lotsas
            genom regeringskonferensen, förändras i grunden denna del av samarbetet.
            I tillägget görs nämligen en tydlig avgränsning av vad som menas
            med en gemensam försvarspolitik och ett gemensamt försvar. Vad
            som avses är "humanitära insatser och räddningsinsatser, fredsbevarande
            uppdrag och insats av stridskrafter vid krishantering inklusive
            fredsskapande". Införs detta förtydligande upphör artikeln att
            vara kontroversiell för Sverige.
          </note>
          <note>
            Hotet om en militarisering av EU förklingar. Om förslaget vinner
            gehör i samtliga medlemsländer skulle detta vara regeringskonferensens
            mest betydelsefulla framsteg och en triumf för det svensk-finska
            initiativet om samarbete i fredsfrämjande uppgifter.
          </note>
          <note>
            Det senare förslaget är också något som vi stödde i vår motion
            med anledning av regeringens skrivning.
          </note>
          <note>
            Men om vårens förhandlingar inte innebär att denna insnävning
            blir av är det nödvändigt att behålla det svenska förbehållet
            mot att delta i en gemensam försvarspolitik och ett gemensamt
            försvar. Detta måste garanteras också i förhållande till det reviderade
            fördraget. Det får inte finnas paragrafer som omöjliggör för dagens
            medlemsstater eller tillkommande medlemsstater att vara militärt
            alliansfria. På denna punkt är det av central betydelse att regeringen
            tillsammans med andra militärt alliansfria länder värnar möjligheterna
            att stå utanför ett fördjupat försvarssamarbete.
          </note>
          <note>
            Grundlösa spekulationer om att Sverige planerar att överge sin
            militära alliansfrihet bidrar inte till klarhet om våra avsikter.
          </note>
          <note>
            Herr talman! Många komplicerade frågor kvarstår
          </note>
          <note>
            - röstviktningen och beslutsprocedurerna, parlamentets inflytande,
            kommissionens sammansättning och den flexibla integrationen. Den
            senare frågan har visserligen kommit upp till diskussion, men
            jag hoppas att utrikesministern i sitt anförande tar upp vad som
            där har hänt under den allra senaste veckan.
          </note>
          <note>
            Det är nödvändigt att vi har realistiska förväntningar på vad
            som blir resultatet av regeringskonferensen. Risken är annars
            stor att resultatet kan uppfattas som ett misslyckande. Jag bedömer
            halvtidsresultatet som hyggligt. På några punkter görs viktiga
            genombrott, på andra områden förefaller det vara mer av på stället
            marsch. Det viktiga är att översynen mynnar ut i ett reviderat
            fördrag som kan få stöd i de
          </note>
          <note>
            15 parlamenten och i förekommande fall i de folkomröstningar
            som skall föregå en ratificering.
          </note>
          <note>
            Det är också viktigt att den svenska regeringen med kraft markerar
            att östutvidgningen inte får försinkas av att vissa länder eller
            kommissionen anser att de institutionella förändringarna är alltför
            små.
          </note>
          <note>
            Regeringskonferensens ursprungliga syfte var inte att förbereda
            för en utvidgning utan att göra en mindre översyn av Maastrichtfördraget.
            Dessutom har EU
          </note>
          <note>
            heller inget egentligt val vad beträffar östutvidgningen. Den
            är en skyldighet, och den går att genomföra också med ett i det
            närmaste oförändrat fördrag.
          </note>
          <note>
            Det är värt att notera att ett pressmeddelande som i går läckte
            ut från kommissionen tydde på att det krävs radikala institutionella
            förändringar för en östutvidgning - även om pressmeddelandet genast
            drogs in av en tjänsteman inom kommissionen. Det är viktigt att
            uppmärksamma att det ofta i debatten sägs att oerhört stora förändringar
            är en förutsättning för att det skall bli en östutvidgning. Det
            gäller här ett politiskt beslut och en markering från det europeiska
            rådet att detta kan ske. Jag hoppas att regeringen står bakom
            att detta är den viktigaste frågan.
          </note>
          <note>
            Låt mig avslutningsvis redogöra för Centerpartiets syn på hur
            vi här i Sverige bör behandla det färdiga förhandlingsresultatet.
            Centerpartiet har deklarerat att en väsentlig utvidgning av EU:s
            beslutsbefogenheter kräver stöd i en rådgivande folkomröstning.
            En folkomröstning är i sig inget som partiet eftersträvar.
          </note>
          <note>
            Vägval inom det europeiska samarbetet bör behandlas som nationella
            vägval i politiken. Vad som hittills framkommit inom ramen för
            regeringskonferensen föranleder inte en önskan från oss om en
            folkomröstning inför ratificerandet av ett nytt fördrag. Centerpartiet
            koncentrerar sig i stället på att ett beslut om svenskt inträde
            i EMU:s tredje steg underställs en folkomröstning, eftersom denna
            fråga inte avgjordes genom folkomröstningen om medlemskap.
          </note>
          <note type="speaker">
            Anf. 14 Utrikesminister LENA HJELM-WALLÉN (s) replik:
          </note>
          <note>
            Herr talman! Jag vill till Helena Nilsson säga att vi är ganska
            överens om den syn på Europols operativa roll som hon gav uttryck
            för. Det var rätt långtgående ställningstaganden som gjordes i
            Dublin, men den formulering som finns i dokumentet därifrån skall
            inte tolkas som ett mandat att utveckla ett europeiskt FBI
          </note>
          <note>
            utan som en strävan att ytterligare utöka Europols förmåga att
            samarbeta med de nationella polismyndigheterna.
          </note>
          <note>
            När det gäller miljöfrågorna har vi kommit en bit på väg i förhandlingarna,
            men vi är från svensk sida inte nöjda. Vi fortsätter t.ex. att
            driva substitutionsprincipen, som inte finns med i det irländska
            utkastet till fördrag. Den militära alliansfriheten består naturligtvis.
            Vi har i riksdagen ganska nyligen slagit fast den, och det är
            regeringens linje.
          </note>
          <note>
            Utifrån denna säkerhetspolitiska position har vi kunnat driva
            mycket viktiga frågor om utrikespolitik och försvar inom EU. Det
            gäller framför allt det finsksvenska förslaget om att ta in viktiga
            fredsbevarande och konflikthanterande uppgifter i fördraget.
          </note>
          <note>
            Helena Nilsson nämnde också det nordiska samarbetet. Jag tycker
            faktiskt att det fungerar väl, men det är ganska tyst omkring
            det. Senast i går hade statssekreterare Lund ett möte med sina
            medspelare i den nordiska gruppen, och där kunde konstateras att
            det är en väldigt stor samsyn när det gäller hur EU-frågorna drivs
            just nu, särskilt i regeringskonferensen.
          </note>
          <note type="speaker">
            Anf. 15 HELENA NILSSON (c) replik:
          </note>
          <note>
            Herr talman! Jag ber att få tacka utrikesministern för dessa
            klargöranden när det gäller regeringens syn på Europol och att
            den skrivning som finns i det irländska dokumentet tolkas av regeringen
            på ett sådant sätt att det inte för regeringens del innebär någon
            fördjupning av detta samarbete.
          </note>
          <note>
            Jag hälsar också med tillfredsställelse att regeringen deklarerar
            att det skall ske ett fortsatt stort, intensivt och aktivt arbete
            när det gäller miljöfrågorna.
          </note>
          <note>
            Alla de krafter som kan hjälpa till att understryka vikten av
            att man kommer fram på dessa fyra punkter uppmanar jag att jobba
            tillsammans.
          </note>
          <note>
            Jag delar också utrikesministerns uppfattning att
          </note>
          <note>
            Sverige med andra militärt alliansfria länder har en mycket viktig
            roll att spela just i fördragsarbetet när det gäller det utrikes-
            och säkerhetspolitiska samarbetet.
          </note>
          <note>
            När det gäller det nordiska samarbetet skulle jag vilja ställa
            en fråga till utrikesministern. Vi är inte nöjda med dokumentet
            när det gäller den offentliga insynen och meddelarfriheten. Ser
            utrikesministern det som en möjlighet att det kan bli ett nordiskt
            initiativ för att under våren intensifiera det arbetet?
          </note>
          <note type="speaker">
            Anf. 16 Utrikesminister LENA HJELM-WALLÉN (s) replik:
          </note>
          <note>
            Herr talman! Vi har samarbetat väldigt nära med
          </note>
          <note>
            Danmark i den frågan. Den finska regeringen får lov att svara
            för sig själv. Den har kanske inte haft lika hög profil. Men danskarna
            och vi driver samfällt frågorna så hårt vi kan. Vi har haft viss
            framgång, men en hel del återstår.
          </note>
          <note type="speaker">
            Anf. 17 HELENA NILSSON (c) replik:
          </note>
          <note>
            Herr talman! Var finns egentligen proppen, utrikesministern?
            Vad är hindret för att man skall nå framgång när det gäller offentlighet
            och meddelarfrihet?
          </note>
          <note type="speaker">
            Anf. 18 BO KÖNBERG (fp):
          </note>
          <note>
            Herr talman! Frågan om östutvidgningen är, som vi har upprepat
            många gånger i denna kammare och på andra ställen, den allra viktigaste
            frågan i samband med den regeringskonferens som nu pågår. Möjligheterna
            att nu göra Europa helt under de kommande åren måste tas till
            vara, och alla förslag måste ses i det ljuset.
          </note>
          <note>
            Det kommer att behövas förändringar vad gäller jordbrukspolitik,
            strukturfonder och inte minst vad gäller beslutsreglerna om vi
            under överskådlig tid skall ha ett EU med drygt 25 medlemsstater.
            Det kommer att kräva övergångstider av olika slag för flera av
            de ansökande länderna. Det kommer att kräva många ansträngningar
            av dem för att de skall kunna fullgöra de skyldigheter som måste
            fullgöras av den som vill vara medlem i EU, och det kommer att
            också att kräva mycket av oss.
          </note>
          <note>
            Regeringskonferensen har förstås hittills inte inneburit några
            stora genombrott. Jag säger förstås, eftersom de riktigt stora
            frågorna naturligtvis kommer att avgöras på sluttampen, som vid
            många andra förhandlingar, inte minst inom EU. Man kan hysa farhågor
            för att förhandlingarna inte kommer att bli klara till halvårsskiftet.
            Därmed finns det risk för att förhandlingarna med de ansökande
            länderna skjuts framåt. Det är mycket angeläget att vi så snart
            som möjligt kan komma i mål. Jag hoppas att det kan ske redan
            före halvårsskiftet, eller annars ganska omedelbart därefter.
          </note>
          <note>
            I det vi hittills har fått veta finns förslag och skrivningar
            som vi tycker går åt rätt håll. Det som sägs om jämställdheten,
            sysselsättningen och en del av det som nu är på gång när det gäller
            den gemensamma utrikes- och säkerhetspolitiken är enligt vår mening
            ett steg åt rätt håll, men det är otillräckligt på flera områden.
            Det är otillräckligt om offentligheten och miljöfrågorna, även
            om det tas några små steg på bägge dessa områden. Vad gäller offentlighetsprincipen
            borde det vara möjligt för EU att år 1997 ta steg som närmar sig
            den position som Sverige lyckades ta för drygt 200 år sedan.
          </note>
          <note>
            Inför regeringskonferensens start hade vi här i riksdagen en
            utförlig debatt i mars där man från olika håll framförde sina
            ståndpunkter, och det gjort förstås också Folkpartiet. Vi betonade
            då att samarbetet inom
          </note>
          <note>
            EU måste utgå från en närhetsprincip. Det är en princip som handlar
            om att beslut skall fattas så nära människor som möjligt. Det
            är de beslut som man inte kan fatta på nationell nivå i Europa
            som skall fattas på
          </note>
          <note>
            EU-nivå och inga andra.
          </note>
          <note>
            Det finns exempel - vi har tagit många genom åren - även från
            det senaste året där man på EU-nivå fattar beslut som inte skulle
            behöva fattas på den nivån. Jag tänker på sådana saker som föräldraförsäkringen
            och olika förslag som handlar om hur man skall detaljreglera tobaksreklamen
            inom respektive land. Denna liberala närhetsprincip är släkt med
            den katolskt inspirerade subsidiaritetsprincipen, även om källorna
            är helt olika.
          </note>
          <note>
            Folkpartiet föreslog inför riksdagens ställningstagande om arbetet
            inför regeringskonferensen att man skulle förstärka subsidiaritetsprincipen
            i samband med arbetet inom regeringskonferensen. Det var flera
            andra partier som också delade den uppfattningen.
          </note>
          <note>
            Men regeringen och Moderaterna tyckte inte att det fanns anledning
            att förstärka subsidiaritetsprincipen i de diskussioner vi hade
            inom EU 96-kommittén, inom utrikesutskottet och sedan här i kammaren.
          </note>
          <note>
            Flera andra länder tycker som vi i Folkpartiet. De tycker att
            man skall förstärka subsidiaritetsprincipen.
          </note>
          <note>
            Det gör man - vilket kanske är självklart - från Storbritannien,
            men man gör det även från Tyskland och
          </note>
          <note>
            Frankrike. Sverige hör i den här frågan, såvitt jag kan förstå,
            till eftertruppen. Jag har på den punkten en fråga till utrikesministern.
            Är utrikesministern beredd att föreslå att Sverige skall ändra
            sig på den här punkten och ställa sig avsevärt mer positivt till
            att på ett eller annat sätt i samband med fördragen klara ut att
            det är en närhetsprincip som skall gälla inom samarbetet inom
            EU, precis som den skall gälla inom vår eget land?
          </note>
          <note>
            Vilka frågor är det då som EU bör syssla med?
          </note>
          <note>
            Vårt svar är enkelt. Det är det gränsöverskridande frågorna,
            de frågor som vi inte kan avgöra själva. Det finns många viktiga
            sådana. Tre områden där det är viktigt att vi får mer av samarbete
            och inte mindre av samarbete är den gemensamma utrikes- och säkerhetspolitiken,
            kampen mot den gränsöverskridande miljöförstöringen och kampen
            mot den gränsöverskridande brottsligheten.
          </note>
          <note>
            Vad gäller den gemensamma utrikes- och säkerhetspolitiken tycker
            jag, som jag nämnde nyss, att det är framsteg på gång på denna
            punkt och att man närmar sig positioner som vi från liberalt håll
            har förespråkat. En annan mycket stor och viktig fråga är frågan
            om den gemensamma valutan. Den är viktig för den inre marknadens
            funktionssätt och för våra möjligheter att skapa välstånd i vår
            världsdel, men den står inte på dagordningen för regeringskonferensen.
          </note>
          <note>
            Jag vill därför i detta anförande upprepa en förhoppning jag
            har uttryckt tidigare i kammaren, och då till statsministern,
            nämligen att den debatt som man från regeringens och Socialdemokraternas
            sida säger sig vara så angelägen om är en debatt där alla kommer
            att delta. Det gäller alltså inte bara de socialdemokrater som
            är negativa, utan även dem som är positiva.
          </note>
          <note>
            Därför tyckte jag att det var extra skojigt att läsa den artikel
            som fanns i morse i en av morgontidningarna skriven av en person
            som har ett förflutet inom den svenska socialdemokratin, nämligen
            den svenska kommissionären Anita Gradin.
          </note>
          <note>
            Två huvudfrågor som jag vill ta upp i anförandet är kampen mot
            den gränsöverskridande miljöförstöringen och kampen mot den gränsöverskridande
            brottsligheten. De luft- och vattenföroreningar som sprider sig
            över gränserna, ozonutsläpp eller annat som påverkar alla på vår
            jord, växthuseffekten, och då framför allt koldioxidutsläppen
            är saker som man borde använda detta samarbete till att bekämpa
            effektivare än hittills.
          </note>
          <note>
            I Sverige har vi successivt kommit fram till att ekonomiska styrmedel
            är ett av de mest kraftfulla medlen för att bekämpa miljöförstöringar.
            Inom EU är det än så länge så att det är vetorätten som gäller.
            Det land som vill stoppa att man beslutar om en lägsta nivå för
            t.ex. koldioxidskatt kan göra det. I ett läge där andra länder,
            och då inte minst Sverige, tar sitt ansvar och lägger skatt på
            koldioxid blir det förstås så att de som inte vill inte bara slipper
            utan t.o.m. tjänar på att de slipper.
          </note>
          <note>
            Detta var en stor fråga i debatten i mars i fjol i kammaren.
            Folkpartiet och alla andra partier i kammaren utom Socialdemokraterna
            och Moderaterna ville avskaffa vetorätten. Den danska regeringen
            har tagit upp det i sitt förslag efter beslut i den danska riksdagen.
            Här i kammaren har vi gång på gång fått höra socialdemokrater
            säga att det inte går att göra detta eftersom vi i Sverige vill
            slå vakt om att vi själva bestämmer om skatter. Då har man från
            regeringens sida menat att vi skall bestämma sådana saker som
            kommunalskatter och socialförsäkringsavgifter i vårt land. Det
            är en ståndpunkt som vi helt och hållet delar.
          </note>
          <note>
            Diskussionen har gällt: Vad skall vi göra för att kunna använda
            ekonomiska styrmedel mot miljöförstöring? Vår position har varit
            att det går att skilja på en miljöskatt och en socialförsäkringsavgift,
            och att det går att skilja mellan en miljöskatt och en kommunalskatt.
            Regeringen har egentligen aldrig gett sig in i den debatten på
            annat sätt än att gång på gång papegojaktigt upprepa att skatter
            som har med välfärdspolitiken att göra är sådana som skall bestämmas
            i varje land. Jag har en fråga till utrikesministern även om det
            centrala området som handlar om att bekämpa gränsöverskridande
            miljöförstöring: Är regeringen till slut beredd att ompröva sin
            negativism när det gäller gemensamma beslut utan vetorätt om miljöskatter?
          </note>
          <note>
            Herr talman! Den gränsöverskridande brottsligheten är med rätta
            en av de saker som oroar medborgarna i Europa mest. Det gäller
            medborgarna i vårt land och i de flesta andra EU-länder. Nästan
            alla som har kommenterat den frågan konstaterar att det nuvarande
            samarbetet är otillfredsställande. Det har slagits fast i nästan
            varje rapport inför EU-konferensen. Det har slagits fast i material
            som vi själva har tagit fram i
          </note>
          <note>
            EU 96-kommittén och i samband med riksdagsbeslut etc. Den nuvarande
            ordningen är otillfredsställande.
          </note>
          <note>
            Folkpartiet liberalerna och ett annat av riksdagens partier,
            nämligen Kristdemokraterna, föreslog i mars att vi skulle vara
            mer positiva, och att en del av beslutsfattandet som handlar om
            hur inte minst gränsöverskridande narkotikabrottslighet skall
            bekämpas skulle kunna föras över till en gemensam nivå. Vi befinner
            oss fortfarande i ett läge där inte ens Europolkonventionen har
            godkänts. Europol finns egentligen inte ännu. T.o.m. det dröjer.
            Den svenska kommissionären Anita Gradin har gång på gång efterlyst
            bättre beslut på det här området.
          </note>
          <note>
            Under regeringskonferensens allra senaste månader har Irland
            och Tyskland, och kanske några länder till, velat lyfta fram den
            här frågan som en viktig fråga. De har inte haft mycket hjälp
            av Sverige, så vitt jag har förstått. Däremot har det förekommit
            att de svenska förhandlarna och ministrarna har återkommit till
            Sverige och berättat att det nu har hänt saker inom
          </note>
          <note>
            EU på den här punkten. Vi som vill att det skall hända någonting
            är förstås tacksamma för de rapporterna, men vi skulle vara ännu
            gladare om Sverige spelade en pådrivande roll på den här punkten.
            Även på det här området, fru utrikesminister, har jag en fråga:
            Är regeringen numera beredd att tillhöra dem som driver på i riktning
            mot en effektivare kamp mot den internationella brottsligheten
            i vår världsdel eller kommer
          </note>
          <note>
            Sverige att fortsätta vara eftersläntrare i den frågan?
          </note>
          <note>
            Herr talman! Min summering av de tre områden jag har nämnt; subsidiariteten,
            dvs. att besluten skall fattas nära medborgarna, kampen mot gränsöverskridande
            miljöförstöring och kampen mot gränsöverskridande brottslighet
            blir tyvärr att den svenska regeringen i den första frågan är
            eftersläntrare, i den andra bromsar och i den tredje är eftersläntrare.
          </note>
          <note>
            Herr talman! I de allra senaste diskussionerna inom EU i samband
            med regeringskonferensen har frågan om den s.k. flexibla integrationen
            tagits upp.
          </note>
          <note>
            Det finns många varianter på den. Det handlar om med vilken hastighet
            olika länder kan utvecklas och om sådana saker som att man skulle
            kunna få välja fritt mellan vilka delar av EU-samarbetet man vill
            delta i. Jag tror att man kan urskilja åtminstone tre olika tolkningar
            eller undergrupper av den flexibla integrationen. I några fall
            tror jag att det är uppenbart att flexibilitet behövs. Det kommer
            att gälla de nya medlemsländerna, som förmodligen behöver tid
            på sig för att kunna nå fram till de nuvarande medlemsländernas
            nivå. Vi har några exempel där det redan nu finns en skillnad,
            t.ex. i frågorna om Schengen och det sociala protokollet.
          </note>
          <note>
            Men varifrån kommer det ökade intresset från vissa håll i Europa
            - inte minst från Tyskland och
          </note>
          <note>
            Frankrikes sida - för s.k. flexibel integration? Om inte annat
            har det ett nära samband med frågan om det även fortsättningsvis
            kommer att finnas vetorätt på väsentliga områden av samarbetet.
            Om man inte kommer vidare på miljö- eller brottslighetsområdet
            kommer förstås intresset att öka hos dem som vill gå vidare.
          </note>
          <note>
            När det gäller de olika varianterna på flexibel integration ser
            vi i Folkpartiet fördelar med att ha olika hastighet för att nå
            ett gemensamt mål - inte minst för ansökarländerna. Vi är emot
            tanken att Europa skulle vara något slags à la carte där man plockar
            precis det man vill ha från smörgåsbordet. Vi är tveksamma till
            den ytterligare form som framförs från tysk och fransk sida. Vi
            ser betydande risker med den.
          </note>
          <note>
            Herr talman! Det svenska vaktslåendet om vetorätten i arbetet
            med ekonomiska styrmedel på miljöområdet och i samarbetet mot
            brottsligheten bidrar förstås till att andra länder försöker föra
            fram förslag om s.k. flexibel integration, med de betydande risker
            detta har.
          </note>
          <note>
            Jag hoppas att utrikesministern är beredd att för kammaren, kanske
            i sitt huvudinlägg, utveckla hur hon ser på relationen mellan
            den svenska negativa inställningen till ökat samarbete på de punkter
            jag har nämnt och de förslag som nu dyker upp om s.k. flexibel
            integration.
          </note>
          <note>
            Jag tror att vi har all anledning att se till att EU
          </note>
          <note>
            ägnar sig åt de frågor som medborgarna bryr sig om.
          </note>
          <note>
            Där bör Sverige spela en större roll än hittills.
          </note>
          <note type="speaker">
            Anf. 19 BENGT HURTIG (v) replik:
          </note>
          <note>
            Herr talman! Bo Könberg talade rätt mycket om subsidiaritetsprincipen.
            Vad jag förstår likställer han den med principen om närhet i beslutsfattande.
            Det är nog kanske inte riktigt så enkelt, utan med subsidiaritetsprincipen
            menas att besluten skall fattas på relevant nivå.
          </note>
          <note>
            I det irländska ordförandeskapets förslag till fördragsändringar
            anses detta fullt förenligt med att föreslå att EU-parlamentet
            i stort sett skall få samma roll som ministerrådet när det gäller
            lagstiftning.
          </note>
          <note>
            Folkpartiet tycks inte ha några invändningar emot detta.
          </note>
          <note>
            Detta innebär en betydligt stärkt makt för stormakterna i Europa,
            som jag ser det. Deras ställning i EU-
          </note>
          <note>
            parlamentet är nämligen betydligt starkare än i ministerrådet.
            Det ser man också när presidiet i EU-
          </note>
          <note>
            parlamentet utses. Av de 14 vice talmännen är det ingen som kommer
            från de mindre medlemsstaterna.
          </note>
          <note>
            Ingen kommer från Sverige, Finland, österrike, Irland,
          </note>
          <note>
            Holland, Belgien eller Luxemburg.
          </note>
          <note>
            EU-parlamentet är ju också känt för sin narkotikaliberalism.
            Helt nyligen antogs en starkt federalistiskt sinnad resolution
            där man vill avskaffa det mesta av det mellanstatliga samarbetet
            om utrikes- och försvarspolitiken, inrikessamarbetet och det rättsliga
            samarbete. I stället vill man maximera de federalt verkande organens
            makt.
          </note>
          <note>
            Vill verkligen Folkpartiet stärka EU-parlamentets makt inom EU?
          </note>
          <note type="speaker">
            Anf. 20 BO KÖNBERG (fp) replik:
          </note>
          <note>
            Herr talman! Ja, vi i Folkpartiet tycker att man på sikt skall
            utveckla relationer mellan institutionerna på det viset att det
            direktvalda Europaparlamentet får en likvärdig ställning med ministerrådet.
            När man lagstiftar om saker som skall gälla i hela unionen inklusive
            vårt land bör det direktvalda Europaparlamentet också ha en förstärkt
            ställning. Det tycker jag är någonting som kanske även Bengt Hurtig
            och hans parti kan eftersträva. Det innebär nämligen ett ökat
            inflytande även för de medborgare som har röstat på oppositionspartier
            runt om i Europa.
          </note>
          <note>
            Till sist vill jag säga att närhetsprincip och subsidiaritetsprincip
            inte är samma sak. Jag har försökt utveckla detta många gånger,
            bl.a. i den här kammaren. Men jag brukar påpeka att de för det
            mesta får en likartad effekt. Om man eftersträvar ett beslutsfattande
            nära medborgarna bör man nästan alltid stödja kampen för ökad
            subsidiaritet.
          </note>
          <note type="speaker">
            Anf. 21 BENGT HURTIG (v) replik:
          </note>
          <note>
            Herr talman! Då är det väl bara att konstatera att det mest tydligt
            federalistiska partiet i Sverige är
          </note>
          <note>
            Folkpartiet. Så var det ju också före folkomröstningen
          </note>
          <note>
            1994.
          </note>
          <note type="speaker">
            Anf. 22 BO KÖNBERG (fp) replik:
          </note>
          <note>
            Herr talman! Jag tror att ordet federalism leder fel.
          </note>
          <note>
            Det används huvudsakligen i den här kammaren av
          </note>
          <note>
            Peter Eriksson och Bengt Hurtig när de inte vill diskutera sakfrågor,
            utan när de vill sätta en stämpel på uppfattningar som de av någon
            anledning är emot, exempelvis ett bättre samarbete i kampen mot
            brottslighet.
          </note>
          <note>
            Jag och många andra liberaler har gång på gång -
          </note>
          <note>
            jag gjorde det senast i dag - utvecklat att vi tycker att beslut
            skall fattas så nära medborgarna som möjligt.
          </note>
          <note>
            Vi tycker också att i de frågor som inte kan lösas på nationell
            nivå skall Sverige samarbeta med andra demokratier. Det är en
            ståndpunkt vi är stolta över.
          </note>
          <note type="speaker">
            Anf. 23 Utrikesminister LENA HJELM-WALLÉN (s):
          </note>
          <note>
            Herr talman! Jag tror att alla som kan bedöma
          </note>
          <note>
            Sveriges agerande under förhandlingarna vet att Sverige har drivit
            miljöfrågorna mycket hårt. Men vi har olika åsikter om miljöskatten.
            Vi tycker inte att den hör till de områden där det skall fattas
            beslut med kvalificerad majoritet.
          </note>
          <note>
            Naturligtvis driver Sverige också hårt frågorna om att bekämpa
            den internationella brottsligheten, men regeringen tror inte att
            man skall gå in på överstatlighet i det sammanhanget.
          </note>
          <note>
            Vi är i sak överens om närhets- och subsidiaritetsprincipen,
            skulle jag vilja säga.
          </note>
          <note>
            Det är självklart att beslut skall fattas på den lämpligaste
            nivån och naturligtvis så nära medborgarna som möjligt. Men det
            behövs ingen ytterligare reglering av detta inom EU.
          </note>
          <note type="speaker">
            Anf. 24 BO KÖNBERG (fp) replik:
          </note>
          <note>
            Herr talman! När jag har kritiserat regeringen på miljöområdet
            i arbetet inom EU har det i första hand gällt frågan om att man
            vänder sig mot och bromsar möjligheterna att använda det som kanske
            är det effektivaste medlet för att uppnå en bättre miljö i vår
            världsdel. Det vore ju också en fördel för svenskt näringsliv
            om vi inte ensamma eller som ett av få länder tar på oss höga
            koldioxidskatter medan andra slipper. Utrikesministern upprepade
            tyvärr regeringens position i den här frågan. Det vore trevligt
            att någon gång få en debatt i sakfrågan och få höra varför det
            är så rasande svårt för regeringen i Sverige att se någon skillnad
            mellan socialförsäkringsavgifter och miljöskatter när den danska
            regeringen väl klarar av det.
          </note>
          <note>
            När det gäller det brottsförebyggande arbetet är det ju trevligt
            att höra deklarationen om att man skall få ett ökat samarbete.
            Men det behövs handling, och på det här området fungerar det utomordentligt
            dåligt.
          </note>
          <note>
            Det behövs mer samarbete och vissa överstatliga beslut.
          </note>
          <note>
            Det är bra om vi är överens om subsidiaritetsprincipen. Vi delar
            den uppfattning som man har i t.ex.
          </note>
          <note>
            Tyskland, Frankrike och Storbritannien att det faktiskt behövs
            ökade förtydliganden. Det är en ståndpunkt som vi tror att många
            fler delar. Det förvånar mig litet grand att utrikesministern
            tycker att är bra som det ser ut i dagens fördrag.
          </note>
          <note type="speaker">
            Anf. 25 GÖRAN LENNMARKER (m) replik:
          </note>
          <note>
            Herr talman! Bo Könberg tog upp den klassiska frågan om koldioxidskatter.
            För upplysningens skull vill jag här i kammaren säga att Moderata
            samlingspartiets ståndpunkt är att det vore bra om vi kunde ha
            en gemensam nivå på detta av de skäl som vi alla håller med om,
            nämligen att minska koldioxidutsläppen. Mot detta står dock principen
            att vi tycker att det vore fel att ha majoritetsbeslut i skattefrågor.
            Här finns två principer som står mot varandra. Man vill det ena,
            och man har en annan viktig princip. Då kan möjligtvis den här
            flexibilitetsdiskussionen vara ett sätt att komma ur detta genom
            att man åtminstone kan komma fram i de länder som är beredda att
            ha en gemensam nivå på koldioxidskatten. På det viset kan man
            lösa, kanske inte hela problemet, men man kommer i alla fall en
            bra bit på väg. Det kvarstår ju ett eller några länder som kommer
            att stå utanför detta.
          </note>
          <note>
            Jag tror att det kan vara bra att använda flexibilitetstekniken
            i just ett sådant sammanhang.
          </note>
          <note>
            Låt mig också säga något om subsidiariteten. Det finns ju redan,
            till följd av Maastrichtfördraget, en kraftfull artikel i fördraget
            kring subsidiariteten. Sedan hänger ju mycket på hur detta tillämpas.
            Det är möjligt att man kan förstärka detta. Det irländska ordförandeskapet
            har också skisserat en teknik för att kanske något förstärka artikel
            3 b. Det kan nog vara ganska väl avvägt. Vi har i princip ingenting
            emot detta. Men likväl hänger det sedan på hur man agerar.
          </note>
          <note>
            Fördragen i sig ger ju inte alltid skydd om man inte sedan agerar
            i enlighet med dem. I nuvarande situation blir problemet kanske
            större av att man inte kommer någonvart på viktiga områden, t.ex.
            brottsbekämpningen, än om EU skulle ta till sig en massa ny kompetens
            som skulle göra oss alla oroliga.
          </note>
          <note type="speaker">
            Anf. 26 BO KÖNBERG (fp) replik:
          </note>
          <note>
            Herr talman! Göran Lennmarker har helt rätt i att det är frågan
            om två principer. Frågan är om man kan klara av bägge. Om inte
            bara de partier som röstade för detta i mars utan även åtminstone
            Moderaterna och kanske möjligen - men jag tror inte det - Socialdemokraterna
            skulle vilja ha den här ordningen, men ser att mot detta står
            den princip som vi är överens om, nämligen att det är angeläget
            att vi fattar nationella beslut om den vanliga skattelagstiftningen,
            vore det naturliga i en sådan situation att gemensamt försöka
            hitta en lösning på problemet. Problemet är ju att klara avgränsningen
            mellan miljöavgifter, miljöskatter, socialförsäkringsavgifter,
            kommunalskatter och annat som vi vill bestämma om här hemma för
            att utforma vår egen välfärdspolitik. I stället säger Socialdemokraterna
            och Moderaterna gång på gång nej.
          </note>
          <note>
            Nu nämner Göran Lennmarker att man skulle kunna ha en flexibel
            variant på detta, dvs. att de som ville skulle kunna införa koldioxidskatter.
            Det kan de redan i dag. Problemet är ju att de länder som inte
            skall fortsätta att slippa och dessutom tjäna på det.
          </note>
          <note>
            Detta löser man, såvitt jag förstår, inte med den flexibla integrationen,
            utan de som inte vill vara med karavanen slipper även med den
            lösningen.
          </note>
          <note>
            Vi tycker att man borde gå längre när det gäller subsidiariteten.
            Vi tycker att man egentligen borde ha en kompetenskatalog. Det
            kommer inte att kunna åstadkommas under den här förhandlingsomgången,
            men jag tror att det vore värdefullt. Sedan kan jag dela Göran
            Lennmarkers uppfattning att det är stora tunga uppgifter som borde
            föras till, men det finns ett antal som borde tas ifrån också.
          </note>
          <note type="speaker">
            Anf. 27 BENGT HURTIG (v):
          </note>
          <note>
            Herr talman! För 200 år sedan formades folksuveränitetens princip
            i Europa. Staten skulle inte längre ses som instiftad av Gud,
            utan staten skulle ses som ett fördrag mellan medborgarna. Folket
            borde därför ha makten över staten.
          </note>
          <note>
            Till följd av folksuveränitetens princip och avmystifieringen
            av staten var det inte längre rimligt att se lagarna som en gåva
            från visa män. Lagarna skulle ses som ett resultat av medborgarnas
            rättsmedvetande i en demokratisk process. Folkrepresentationen
            borde vara den lagstiftande församlingen, regeringsmakten den
            verkställande och domstolarna den dömande.
          </note>
          <note>
            Denna syn har präglat utformningen av demokratin alltsedan dess.
          </note>
          <note>
            Nu ser vi i EU att det inte längre är folkrepresentationen som
            är den lagstiftande församlingen utan ministerrådet, och ibland
            t.o.m. den politiskt oberoende kommissionen. Mötena då lagar stiftas
            är normalt inte längre offentliga, och ibland är t.o.m. röstprotokollen
            hemliga.
          </note>
          <note>
            Kommissionen beslutar om färgtillsatser i mat och om tillåtelse
            att genmanipulera mat även om ansvariga ministrar och folkvalda
            protesterar. När många ministrar en gång i tiden begärde ett förslag
            om direktiv mot export av miljöfarligt avfall till u-länder vägrade
            kommissionen att lägga ett sådant förslag.
          </note>
          <note>
            Kommissionens monopol på förslagsrätt är en av beslutssystemets
            heliga kor.
          </note>
          <note>
            I demokratiska system har de folkvaldas rätt till politiska initiativ
            varit en av grundbultarna. Hur skall folket genom demokratiska
            val kunna avskaffa lagar, ändra lagar och skapa nya lagar om inte
            de folkvalda och inte ens ministrarna har initiativrätt? Hur skall
            folket kunna ställa lagstiftare till svars i allmänna val om lagstiftarna
            inte längre tillhör de folkvaldas skara?
          </note>
          <note>
            Även utan det regelverk som finns i EU har byråkratin i våra
            samhällen stor makt. Även i nationella beslutsstrukturer och i
            den kommunala politiken har den stärkt sin makt. Heltidspolitiker
            vandrar inte så sällan mellan funktioner som byråkrater och politiker.
          </note>
          <note>
            Förre Europaministern Dinkelspiel kan ses som en symbol för denna
            vandring. Systemet självt formar en för folkstyret onåbar politisk
            elit som ser sig som objektiva samhällsintressens företrädare
            medan folkrörelserna och deras företrädare ses som ett uttryck
            för snäva särintressen.
          </note>
          <note>
            Den s.k. Europarörelsens grundare, Richard von
          </note>
          <note>
            Coudenhove-Kalergi, ansåg att det demokratiska folkstyret var
            en övergångsperiod mellan bördsaristokratins epok och intelligensaristokratins
            epok. Kanske får han rätt. Kanske är det denna utveckling vi nu
            ser.
          </note>
          <note>
            Vi för ju en liknande debatt också i Sverige.
          </note>
          <note>
            I en artikel i Aftonbladet före folkomröstningen
          </note>
          <note>
            1994 argumenterade P.G. Gyllenhammar, som verkligen känner EU,
            för att svenskarna borde rösta ja för att genom EU få ett naturligt
            skydd mot sina egna politiker. Många minns också artikeln av ESA-
          </note>
          <note>
            kommissionären Nic Grönvall, f.d. ledamot av Sveriges riksdag,
            där han skrev om Västeuropas sjuka demokrati på DN Debatt. Där
            krävde han att den representativa demokratin skulle lämna plats
            för ett nytt system i vilket de folkvalda saknade förslagsrätt.
          </note>
          <note>
            Delvis har vi, herr talman, redan återvänt till det system där
            1600-talets lagstiftare var vise män.
          </note>
          <note>
            EU-systemets brist på demokratisk legitimitet är allvarlig. Dess
            lagstiftning kommer aldrig att få auktoritet så länge det kan
            hävdas att den bara är ett uttryck för en begränsad politisk elits
            vilja.
          </note>
          <note>
            Det borde alltså ha varit ett av huvudmålen för regeringen att
            försöka starta en process som leder till en demokratisering av
            samarbetet i Europa och i EU:s beslutssystem, t.ex. genom att
            göra ministerrådets möten helt öppna och alla dess beslutsprotokoll
            offentliga, att låta parlamenten stärka sin roll genom att få
            initiativrätt och att låta kommissionen i huvudsak bli ett beredande
            organ. Kraftfulla ändringar i ministerrådets sätt att arbeta i
            syfte att dra in de nationella parlamenten i beslutsprocessen
            borde också ha kunnat föreslås. I stort sett har ingenting av
            detta skett. I
          </note>
          <note>
            stället talar regeringen såväl i skrivelsen inför IGC
          </note>
          <note>
            som under arbetets gång om att kommissionens roll måste stärkas.
          </note>
          <note>
            Rätten till utträde borde också kunna ses som en del av en demokratisk
            organisations viktiga principer, liksom rätten att suspendera
            medlemmar, som finns med i förslaget till traktat.
          </note>
          <note>
            Herr talman! Många människor i vårt land oroar sig för att den
            svenska alliansfriheten håller på att urholkas. De svenskar som
            i dagarna av och till reser genom norra Finland till Murmansk
            möter inte bara krav på pass och visum utan också krav på att
            visa upp en särskild inbjudan från Ryssland för att få göra sitt
            besök. Omständliga blanketter för tullformaliteter måste fyllas
            i. Två eller tre militärposteringar med skarpladdade kalasjnikovs
            måste passeras. Detta gäller sju år efter murens fall och fem
            år efter Sovjetunionens upplösning. Har kommunismen inte fallit?
          </note>
          <note>
            frågar många resenärer. Varför denna granskning?
          </note>
          <note>
            Varför denna misstänksamhet? Visst, det gamla Sovjetunionen har
            fallit, men ett Ryssland med stormaktsambitioner och kontrollmakt
            vid gränsen består. När
          </note>
          <note>
            NATO skall utvidgas mot den ryska gränsen hotar man med att rikta
            fler missiler mot centra i Västeuropa.
          </note>
          <note>
            I den svenska debatten har man trott att stormaktsambitionerna
            i öst bara var ett uttryck för Rysslands kommunism. När Sovjetsystemet
            föll samman skulle stormaktstänkandet upplösas. Men varifrån kom
            i så fall stormaktstänkandet före 1917? Varifrån kom den ryska
            panslavismen med syftet att samla alla slaver under moder Ryssland
            på 1800-talet? Varifrån kom den ryska expansionen på Balkan?
          </note>
          <note>
            Nu är tiderna nya, sägs det. En helt ny värld har öppnat sig.
            Det råder fred och samförstånd. NATO
          </note>
          <note>
            har en helt ny roll. Ibland tror man att NATO håller på att omvandlas
            till någon stor Rödakorsorganisation med humanitär hjälp på dagordningen.
            Jag menar att
          </note>
          <note>
            NATO fortfarande är ett stormaktsförsvar.
          </note>
          <note>
            I Ryssland frågar man vad vi är rädda för. Är det inte Ryssland
            som tre gånger under detta århundrade blivit utsatt för krig från
            väst? Var det trots allt inte bolsjevikerna som segrade i revolutionen
            med slagorden Fred, bröd och jord och undertecknade freden i
          </note>
          <note>
            Brest-Litovsk 1918? Var det inte Ryssland som därefter utsattes
            för ett angrepp från väst?
          </note>
          <note>
            Jag menar att vi skall vara verkligt försiktiga med att dra slutsatsen
            att stormaktsmotsättningarna i världen förlorat sin livsluft efter
            de senaste tio årens händelser och att NATO och Västeuropeiska
            unionen inte längre är ett uttryck för stormaktsintressen på det
            militära området. I väst förs ibland resonemang om hur det resursrika
            Sibirien och Kaukasien skall kunna försörja ett resurshungrande
            Västeuropa samtidigt som investeringskapitalet för att exploatera
            dessa resurser i allt väsentligt finns i väst.
          </note>
          <note>
            Hur skulle det i vår del av världen upplevas om
          </note>
          <note>
            Ryssland samlade OSS-staterna och sade att OSS
          </note>
          <note>
            agerande utåt måste förbättras så att samväldet kunde utöva ett
            effektivare politiskt och ekonomiskt inflytande i världen, som
            skulle stå i proportion till dess storlek och potential, och att
            ett gemensamt försvar var nödvändigt? Nog skulle det uppfattas
            som att
          </note>
          <note>
            Ryssland åter ville hävda sin stormaktsroll. Men nu är det inte
            Ryssland som säger detta, nu är det den europeiska unionen med
            ambitionen att bli ett Europas förenta stater. Jag menar alltså
            att det är för tidigt att dra några slutsatser om att stormaktsmotsättningar
            i vårt närområde för gott har försvunnit.
          </note>
          <note>
            Förra veckan var jag och fyra andra ledamöter i
          </note>
          <note>
            Turkiet. Det är också en regional stormakt som ser sig omgiven
            kanske inte av fiender men mer eller mindre av motståndare. De
            talar om sin historia, om det stora ottomanska väldet, och visar
            krigsmateriel och grekiska missiler på TV. De har ganska högljudda
            program om Cypernfrågan. Jag fick inte alls en känsla av att motsättningarna
            mellan stora länder i Europa och dess närhet har försvunnit. Det
            är fortfarande heta känslor som flyter omkring såväl i medierna
            som hos politiker.
          </note>
          <note>
            De perioder av fred som Europa har haft har kännetecknats av
            en någorlunda rättvis balans mellan stormaktsintressena. Nu kan
            vi säga att i EU har två eller kanske tre stormakter ingått en
            allians, medan den fjärde står utanför. Om EU främst är ett fredsprojekt
            på den europeiska kontinenten, som det ofta sägs, och vilket jag
            tror att det är, vore det inte med den utgångspunkten också rimligt
            att motivera en union mellan Tyskland och Ryssland på samma sätt
            som man nu har etablerat en mellan Tyskland och
          </note>
          <note>
            Frankrike? Det kommer inte att bli en bestående fred eller en
            nedrustningsprocess förrän man har funnit lösningar på de spänningar
            som trots allt fortfarande finns i Europa, särskilt med Ryssland.
          </note>
          <note>
            Den svenska alliansfriheten har inte syftat till någon neutralitet
            mellan demokrati och diktatur eller mellan kommunism och liberalism.
            Den har syftat just till att stå utanför allianser med stormakter
            med avsikten att hålla Sverige neutralt i krig. Den politiken
            är ingen snuttefilt för tredjeståndpunktare utan i högsta grad
            en realpolitisk strategi som skänkt stabilitet i regionen.
          </note>
          <note>
            I det irländska förslaget står nu att EU skall bedriva en gemensam
            försvarspolitik med sikte på ett gemensamt försvar. Godtar Sverige
            denna formulering kommer det av många att tolkas som att Sverige
            siktar på att ge upp sin alliansfrihet.
          </note>
          <note>
            I förslaget till ett nytt stycke i artikel J4.1 sägs att räddningsinsatser,
            fredsbevarande uppdrag och insats av stridskrafter vid krishantering
            inklusive fredsskapande skall ingå i målen på området säkerhet
            och försvar. Men det står inget om att dessa insatser bara skall
            kunna ske på mandat från Förenta nationerna eller OSCE. Kommer
            regeringen att godta en sådan brist på begränsning av mandatet?
          </note>
          <note>
            Herr talman! Före folkomröstningen, när vi for land och rike
            runt och varnade för konsekvenserna av att snabbt genomföra valutaunionens
            konvergenskrav, möttes vi av argumentet att valutaunionen var
            en senare fråga, som skulle komma upp i samband med
          </note>
          <note>
            IGC. Det hette också att ett sjätte konvergensvillkor skulle
            tillföras, som skulle göra att Sverige kunde acceptera EMU:s tredje
            steg. Så försvann också detta löfte, och i stället blev löftet
            att EMU skulle balanseras av en sysselsättningsunion genom vilken
            arbetslösheten skulle bekämpas. Fortfarande var förutsättningen
            emellertid att finanspolitiken skulle ligga kvar på nationell
            nivå.
          </note>
          <note>
            Sedan länge pågår en harmonisering av skatteregler. Alltfler
            ifrågasätter emellertid om valutaunionen i längden kan existera
            utan att skatter också beslutas på
          </note>
          <note>
            EU-nivå. Särskilt för Tyskland är EMU ett instrument för att
            nå en full politisk union och en federal union.
          </note>
          <note>
            Över huvud taget är det svårt att förstå den oerhörda tyskfranska
            lidelsen för att genomföra valutaunionen trots de stora offer
            och det stora motstånd i folkopinionen som finns, om man inte
            inser att detta är dessa stormakters projekt med stort P. Nu skall
            dollarn och yenen utmanas på världsarenan, och då är ledarna i
            dessa länder beredda till ganska stora åtgärder.
          </note>
          <note>
            Några vetenskapliga bevis för att en politiskt oberoende centralbank
            skall leda till bättre ekonomisk utveckling finns inte. Likväl
            drivs detta villkor som en grundläggande förutsättning för valutaunionen.
            Även om inte riksdagen säger ja till unionen tycks nu regeringen
            utgå från att Riksbanken skall frikopplas från riksdagens makt.
            Anita Gradin och Jan Bergqvist satt med i utredningen om riksbanksutredningen
            och reserverade sig emot de här nyliberala doktrinerna om
          </note>
          <note>
            Riksbankens oberoende. "Vi tror inte på en ordning där en fristående
            riksbank ser som sin uppgift att systematiskt ställa sig i motsättning
            till de folkvalda församlingarnas politiska beslut" skrev de.
            Jag anser att de fortfarande har rätt.
          </note>
          <note>
            Borde inte en socialdemokratisk regering i konsekvens härmed
            verka för en traktatsändring för att upphäva den mäktiga centralbankens
            politiska oberoende i stället för att passivt låta riksdagens
            makt över
          </note>
          <note>
            Riksbanken upplösas? Åtminstone borde man vänta med ett beslut
            om Riksbanken tills man fattat beslut om medlemskap eller ej i
            valutaunionen. Vore inte detta en rimlig hållning?
          </note>
          <note>
            Herr talman! I riksdagens betänkande inför IGC
          </note>
          <note>
            fanns en sjupartimotion om krav på att FN:s barnkonvention skulle
            uppmärksammas i IGC-
          </note>
          <note>
            förhandlingarna. Flera partier tog också upp frågan, och utskottet
            markerade att barnens rättigheter borde uppmärksammas utan att
            EU för den skull får lagstiftningsrätt om barn- och ungdomspolitiken.
            Statsministern sade för någon tid sedan som svar på en fråga här
            i kammaren att barnens rättigheter var en prioriterad fråga. Vad
            har hänt med denna fråga? Vi ser inget om detta i det irländska
            papperet.
          </note>
          <note type="speaker">
            Anf. 28 BO KÖNBERG (fp) replik:
          </note>
          <note>
            Herr talman! Vi har just lyssnat på en talare som har anmälts
            under namnet Bengt Hurtig, som bl.a. har kritiserat EU:s beslut
            för att de brister i demokrati och som, såvitt jag har förstått,
            har framfört önskemål om ett ökat demokratiskt inflytande inom
            EU.
          </note>
          <note>
            För en dryg kvart sedan var det en person som också lyssnade
            till namnet Bengt Hurtig som angrep mig för att jag ville att
            vi skulle öka det direktvalda
          </note>
          <note>
            Europaparlamentets inflytande. Jag får nöja mig med frågan: Är
            det verkligen, trots att de ser någorlunda likadana ut på avstånd
            i alla fall, samme Bengt Hurtig som har uppträtt båda gångerna?
          </note>
          <note type="speaker">
            Anf. 29 PETER ERIKSSON (mp):
          </note>
          <note>
            Herr talman! Strax före jul begärde Miljöpartiet en aktuell debatt
            om den pågående regeringskonferensen.
          </note>
          <note>
            Anledningen var att det irländska ordförandeskapet hade lagt
            fram ett för första gången ganska täckande förslag som gällde
            hela projektet om att skriva ett nytt fördrag. Vi menade att ett
            kvalitativt nytt steg hade tagits under regeringskonferensen och
            att det var viktigt att vi skulle få en debatt kring detta i Sveriges
            riksdag. De övriga partierna ville inte ansluta sig till en debatt
            så snabbt, men vi fick debatten nu i januari i stället som en
            följd av Miljöpartiets förslag, och vi får nöja oss med det.
          </note>
          <note>
            Herr talman! De sista månaderna har det hänt någonting betydelsefullt
            i den svenska EU-debatten. Det har till slut, sent omsider, blivit
            uppenbart att EU inte handlar om ett mellanstatligt samarbete
            - även om
          </note>
          <note>
            Göran Lennmarker vill ha kvar sitt fikonlöv. Den som vill göra
            anspråk på någon som helst trovärdighet kan inte längre, som man
            gjorde inför folkomröstningen och inför EU-valet, pumpa upp sig
            med indignation och hävda att vi andra, vi som menar att det pågår
            ett bygge av en ny federal stat, inte bara har haft fel utan att
            vi dessutom bedrivit skräckpropaganda.
          </note>
          <note>
            Det EU som Carl Bildt, Ingvar Carlsson, Ulf Dinkelspiel, Bengt
            Westerberg, Pierre Schori och många fler talade om och för är
            redan överspelat. Nu handlar det om ifall Sverige skall vara med
            i den nya stormakten eller om vi skall säga nej och göra vad vi
            kan för att hindra en sådan utveckling. Det går inte att smita
            längre.
          </note>
          <note>
            I Expressen den 2 januari i år skriver man på ledarplats att
            EMU förebådar en europeisk federation.
          </note>
          <note>
            Och Expressen säger ja, den här utvecklingen är önskvärd. Sverige
            skall med liv och lust gå in för att stödja det nya statsbygget.
          </note>
          <note>
            I Aftonbladet, strax före jul, skriver man att EMU
          </note>
          <note>
            ytterst syftar till att skapa en politisk europeisk union och
            att det hänger ihop med det stora europeiska statsprojektet. Till
            skillnad från Expressen anser Aftonbladet att ett svenskt medlemskap
            förutsätter ett folkligt stöd för federalism.
          </note>
          <note>
            Göran Persson sade i går under partiledardebatten att han, som
            sitter med vid EU:s statsministermöten och hör hur man resonerar
            där, inte kan låta bli att ta intryck av att man vill ha både
            finans- och skattepolitiken överstatlig. Han sade också att kommissionen
            redan har börjat jobba med planerna kring en gemensam skattepolitik.
          </note>
          <note>
            Det här är bara några exempel.
          </note>
          <note>
            Man kunde skriva och säga precis samma saker om regeringskonferensen
            och revisionen av EU:s grundlag. Det går inte att skilja mellan
            de olika delarna av det här stormaktsbygget. Det är bara olika
            sidor av samma sak. EMU innebär i praktiken att inte bara penning-
            och valutapolitiken utan också finans- och skattepolitiken på
            sikt kommer att bli överstatlig.
          </note>
          <note>
            Under regeringskonferensen förbereds just nu, helt i enlighet
            med det här tänkandet, ändringar i fördraget som gör det möjligt
            för en fundamentalistisk kärntrupp bland EU-länderna att bygga
            upp en gemensam skattepolitik under EU:s paraply. Det kallas flexibilitet.
          </note>
          <note>
            Men det är bara ett sätt av flera som man använder under den
            här regeringskonferensen för att kringgå vetorätten. Snart skall
            alla länder ansluta sig också till alla delar av den övergripande
            visionen om det nya
          </note>
          <note>
            Storeuropa som tar upp kampen med USA och Japan om vem som skall
            leda världen under det tjugoförsta århundradet.
          </note>
          <note>
            Regeringskonferensen har med tiden kommit att koncentreras kring
            två huvudområden. Det första är att processen mot en ny stormakt
            och mot en ny gemensam statsbildning till varje pris måste fortsätta.
          </note>
          <note>
            Det andra har kommit att handla om att Tysklands och
          </note>
          <note>
            Frankrikes ledande ställning ytterligare skall stärkas och garanteras
            för framtiden.
          </note>
          <note>
            I det halvtidsdokument som irländarna tog fram före jul, och
            som har hyllats av Sverige och övriga länder, tas flera avgörande
            steg. Vetorätten försvinner inom centrala områden som utrikespolitiken
            och rättsfrågorna. EU skall för första gången överta kompetensen
            som juridisk person, vilket innebär att man kan skriva under internationella
            avtal utan att den svenska riksdagen och andra parlament kan lägga
            sig i processen. Riksdagen kopplas bort.
          </note>
          <note>
            Vi är konstitutionsbyggare, på samma sätt som när
          </note>
          <note>
            USA bildades, sade irländarna på en presskonferens i
          </note>
          <note>
            Dublin före jul.
          </note>
          <note>
            Det som jag ser som den kanske allra allvarligaste effekten av
            den här utvecklingen är att den innebär en successiv avveckling
            av demokratin i Sverige liksom i många andra länder. Steg för
            steg avvecklas ett system med fungerande demokratiska institutioner
            och ersätts med institutioner utan ordentlig offentlig insyn och
            utan att det går att utkräva politiskt ansvar. Avgörande samhällsfrågor
            överlämnas från politiskt valda församlingar till tjänstemän,
            ibland rent av oavsättliga.
          </note>
          <note>
            Det tycks bli så att 1990-talet, det sista decenniet under vårt
            århundrade - ett århundrade som har kännetecknats mycket av en
            kamp för demokrati och humanism och då demokrati och humanism
            har vunnit många viktiga segrar - ändå slutar med att många länder
            i Västeuropa tar stora steg tillbaka och att demokratin rullas
            tillbaka. Det finns anledning att fundera ordentligt över vilken
            väg vi har slagit in på och vilka konsekvenser det här kommer
            att få i framtiden.
          </note>
          <note>
            För första gången får EU nu också en militär kapacitet inskriven
            i fördraget om det irländska förslaget går igenom. EU-länderna
            kan med det liggande förslaget, som Sverige inom parentes varit
            pådrivande för, ge sig ut med militärmakt för att rädda världen.
          </note>
          <note>
            Det här är en farlig utveckling. Skillnaden mellan att försöka
            stoppa en konflikt och att bli deltagare i ett regelrätt krig
            är ofta mycket liten. Det är något som de gamla stormakterna fått
            lära sig, och det har blivit dyra läxor. Det finns inte heller
            i förslaget från irländarna någon tydlig hänvisning till att EU-aktioner
            måste göras under FN-mandat. Det måste till en ändring, anser
            jag.
          </note>
          <note>
            Kraven från EU:s ledarpar Tyskland och Frankrike är mycket stora.
            De kräver inte bara att alla andra länder skall acceptera att
            de skall få formulera EU:s framtid och att stormaktsbygget skall
            forceras, utan också att de skall få fler röster och på alla sätt
            mer inflytande också inom det redan existerande EU.
          </note>
          <note>
            Frankrike och Tyskland har de senaste månaderna visat var skåpet
            skall stå. Vid det senaste utrikesministermötet tog man helt sonika
            över hela föreställningen från det holländska ordförandelandet.
            "Vi utgör EU:s tandempar, och vi kämpar skuldra vid skuldra för
            att se till att EU:s integration blir oåterkallelig", förklarade
            Tysklands utrikesminister Klaus Kinkel på en presskonferens i
            EU:s ministerråd i Bryssel, enligt
          </note>
          <note>
            Svenska Dagbladet i tisdags.
          </note>
          <note>
            Tyskland och Frankrike sätter press på de små.
          </note>
          <note>
            Och tyvärr dröjde det inte mer än några timmar förrän den svenska
            utrikesministern Lena Hjelm-Wallén krökte rygg och sade till TT
            att man var beredd att offra det svenska kravet på att vetorätten
            skulle vara kvar när det gäller flexibiliteten. Den här gången
            var det fråga om på vilka områden som de stora skulle få gå före,
            på väg mot det gemensamma målet. Om historieskrivningen skall
            vara riktig, sade Gunnar Lund någon dag senare att man inte avsåg
            att släppa vetorätten.
          </note>
          <note>
            Det här är väldigt intressant. Vem av de två representanterna
            från den svenska regeringen skall vi lyssna på? Är det chefsförhandlarens
            ord vi skall lyssna på eller utrikesministerns? Normalt bör det
            vara utrikesministerns, men jag hoppas den här gången att tjänstemannen
            har rätt. Jag skulle vilja ha ett ordentligt svar från utrikesministern:
            Är det så att regeringen är beredd att backa när det gäller vetorätten
            i den här frågan?
          </note>
          <note>
            I nästa steg kommer det att handla om vilka politikområden som
            den s.k. flexibiliteten skall gälla.
          </note>
          <note>
            Kommer regeringen att acceptera att skattepolitiken på det här
            sättet blir överstatlig? Skall flexibiliteten gälla försvaret?
            Nu kommer de riktigt allvarliga och tunga frågorna.
          </note>
          <note>
            I en rad frågor har Sverige dessutom redan backat.
          </note>
          <note>
            Det har blivit ett stort problem. Den svenska regeringen har
            i förhandlingarna än så länge varit för svag - ryggarna är för
            mjuka. Det duger inte att huka sig så fort kansler Kohl hostar
            litet. Svenska folket räknar med att ni tar strid för svenska
            intressen.
          </note>
          <note>
            Det finns alldeles uppenbart en väldig rädsla för att kopplas
            samman med den brittiska regeringens hårdare linje och attityd.
            Men Lena Hjelm-Wallén behöver inte skämmas för att vara bromskloss.
            När det håller på att gå åt fanders är det viktigt att någon bromsar.
          </note>
          <note>
            Det är uppenbart att Göran Persson tvekar om federalismen och
            nyttan av att överlämna riksdagens och regeringens makt, det svenska
            folkets makt att sig självt styra. Det är sunt, även om det är
            sent och nymornat.
          </note>
          <note>
            Det är också för Socialdemokraterna dags att inse att man måste
            välja. Det går inte att vara kompis med alla. Antingen är det
            svenska folkets värderingar som skall styra den svenska regeringen
            eller också är det
          </note>
          <note>
            Helmut Kohl och Jaques Chirac. Om ni väljer att i första hand
            vara kompis med Kohl och Chirac kommer det hela, när sanningen
            går upp här hemma, att sluta med en ganska stor svekdebatt. Det
            är mitt tips.
          </note>
          <note>
            Jag anser att ni redan nu har gått för långt i anpassningens
            utförsbacke. Ni har inget mandat för det här hemma. Den enda rimliga
            lösningen på det dilemmat är att besluta om en ny folkomröstning
            efter regeringskonferensen.
          </note>
          <note>
            Häromdagen sade, enligt nyhetsbyrån Reuters, den svenske chefsförhandlaren
            Gunnar Lund på ett möte i
          </note>
          <note>
            Bryssel att några medlemmar i den svenska regeringen vill ha
            en folkomröstning om IGC. Han uteslöt inte heller att regeringen
            skulle välja den linjen. Det här är en intressant öppning från
            regeringen som jag varmt välkomnar. Ett lämpligt tillfälle att
            följa upp folkomröstningstanken har utrikesministern här i dag.
          </note>
          <note>
            Miljöpartiet de gröna kräver en folkomröstning om det nya EU-fördraget.
            Frågan kunde naturligtvis inte diskuteras vid den förra folkomröstningen
            eller vid det förra riksdagsvalet. De förändringar som kommer
            i fördraget är stora, och det är självklart för varje demokrat
            att folket måste få ta ställning till så stora frågor. Att smyga
            igenom en ny konstitution före nästa riksdagsval vore en skandal
            av historiska mått.
          </note>
          <note type="speaker">
            Anf. 30 GÖRAN LENNMARKER (m) replik:
          </note>
          <note>
            Herr talman! Det var ett intressant perspektiv som
          </note>
          <note>
            Peter Eriksson målade upp, ett perspektiv som jag menar i grunden
            är fel. Det är precis tvärtom, jämfört med de farhågor Peter Eriksson
            hade.
          </note>
          <note>
            Tänk efter! För det första är vårt bekymmer att EU
          </note>
          <note>
            inte levererar många av de saker vi har förväntat oss att EU
            skulle leverera, på miljösidan, vad gäller brottsbekämpning och
            på många andra områden. Det handlar inte om att man har gått för
            fort fram utan om att man har gått för långsamt fram med de uppgifter
            som EU redan har åtagit sig att göra och som vi tycker är viktiga.
          </note>
          <note>
            För det andra är den stora förskjutningen som har skett de senaste
            åren att de militära säkerhetsfrågorna har blivit NATO-frågor
            och har gått bort från EU. Det fanns de som när Maastrichtfördraget
            togs i början på
          </note>
          <note>
            90-talet hade helt andra föreställningar. Den stora, dramatiska
            förändringen under början av 90-talet och fram till nu är just
            att NATO har blivit den militära säkerhetsordningen - det ser
            ut som att det kommer att bli så - bort från EU. Det som Peter
            Eriksson sade är helt fel.
          </note>
          <note>
            För det tredje gällde det bekymret för Jugoslavien, hur det kunde
            hända, hur vi från det demokratiska
          </note>
          <note>
            Europa kunde tillåta att en sådan utveckling inte bara startade
            utan också fick en så otroligt elakartad utveckling. Vi är alla
            mycket bekymrade över detta och känner maktlösheten kring detta.
            Vi tycker därför att en gemensam säkerhets- och utrikespolitik
            med kraft och konsekvens skall kunna skapa detta. Detta är praktiskt
            taget hela Europa bekymrat över -
          </note>
          <note>
            möjligtvis utom Miljöpartiet.
          </note>
          <note>
            För det fjärde fullföljer EMU det som vi har sagt.
          </note>
          <note>
            Det fanns redan vid folkomröstningen exakt program för EMU i
            alla dess olika konsekvenser. Det är inget nytt. Det är återigen
            att fullfölja någonting som tidigt har tagits fram.
          </note>
          <note>
            För det femte är det perspektivet att vi ser ett EU
          </note>
          <note>
            som blir mycket större, heterogenare och omfattar förhoppningsvis
            hela Europa i framtiden. Tänk på att det är länder som själva
            har varit förtryckta, som har fått kämpa för sin nationella självständighet.
            Skulle de inte fatta vad det innebär att gå in i den europeiska
            unionen, som de så gärna vill?
          </note>
          <note type="speaker">
            Anf. 31 PETER ERIKSSON (mp) replik:
          </note>
          <note>
            Herr talman! Jag kan mycket väl tänka mig att det är fler än
            Göran Lennmarker som inte verkar fatta vad det innebär att gå
            in i den europeiska unionen. Det finns en mycket omfattande retorik
            kring den europeiska unionen som ger föreställningar om att den
            är någonting helt annat än vad den i själva verket är.
          </note>
          <note>
            Åtminstone finns det här hemma i Sverige, men det finns också
            i andra länder.
          </note>
          <note>
            Om man verkligen lyssnar till de debatter som har föregått själva
            institutionernas uppbyggande, de debatter som föregår Europaparlamentet
            och den åsikt som ledande gestalter - Helmut Kohl, tidigare Mitterrand,
            Jaques Delors och Jaques Chirac - nu driver är det inget tvivel
            om att det här projektet handlar om att skapa en ny europeisk
            federal stat. Jag tycker att det vore tragiskt om de östeuropeiska
            staterna, som nyligen har blivit befriade från sitt gamla ok,
            sätter sig i en ny situation som i många lägen är likartad och
            blir styrda från en huvudstad långt borta.
          </note>
          <note>
            Det har drabbat det svenska folket ganska hårt ur en självstyrelseaspekt,
            när det gäller det svenska folkets möjlighet att styra sig självt
            och påverka sin och omvärldens framtid. Vi har mindre möjligheter
            i dag att påverka utrikespolitiken. Det är sorgligt, därför att
          </note>
          <note>
            Sverige har många gånger gjort bra insatser i utrikespolitiken.
          </note>
          <note type="speaker">
            Anf. 32 GÖRAN LENNMARKER (m) replik:
          </note>
          <note>
            Herr talman! Jag tycker att Peter Eriksson skall lyfta blicken
            litet grand från protokollen och teserna och titta på verkligheten:
            de jugoslaviska krigen och önskemålen om att komma med från Central-
            och
          </note>
          <note>
            Östeuropa, om att kunna bygga ett helt och enat Europa och om
            att Europa inte skall vara tudelat. Det är en realitet.
          </note>
          <note type="speaker">
            Anf. 33 PETER ERIKSSON (mp) replik:
          </note>
          <note>
            Herr talman! Göran Lennmarker och vi andra ser att det har pågått
            ett mycket otäckt och hemskt krig i
          </note>
          <note>
            Jugoslavien. Är det så självklart att det är en lösning på problemet
            att skapa en överstatlig västeuropeiska stat - EU - med militära
            möjligheter? Det är inte alls säkert att det är så. Att öka konflikterna
            mellan väst och öst på det sättet kan lika gärna öka problemen
            i
          </note>
          <note>
            Europa. Vi ser i dag begynnande tecken till att Ryssland drar
            sig tillbaka och att konflikterna mellan
          </note>
          <note>
            Västeuropa och Östeuropa - mellan NATO och
          </note>
          <note>
            Ryssland - ökar, när NATO nu försöker göra insteg i
          </note>
          <note>
            Östeuropa. Om EU tar steget att bli en militär makt är det mycket
            möjligt att vi får ökade konflikter även på det området.
          </note>
          <note>
            Skall vi minska konflikterna är det helt andra vägar vi skall
            gå. Vi skall inte bygga upp nya militära strukturer, utan det
            är andra sätt som gäller för att minska krigsrisken och konflikterna
            i framtiden.
          </note>
          <note type="speaker">
            Anf. 34 BO KÖNBERG (fp) replik:
          </note>
          <note>
            Herr talman! Miljöpartiet och inte minst Peter
          </note>
          <note>
            Eriksson brukar ofta slänga ordet "federalism" omkring sig. Jag
            har ibland funderat på vad man menar.
          </note>
          <note>
            Jag har ibland funderat på konsekvensen av ställningstagandet.
          </note>
          <note>
            Vad det gäller önskemålen från bl.a. vår sida att förbättra kampen
            mot brottslighet är man helt och hållet emot ett förbättrat och
            effektiviserat beslutsfattande. När EU-nämnden skulle samråda
            om ett förslag om att införa regler för föräldraledigheten i de
            15
          </note>
          <note>
            medlemsstaterna protesterade vi från liberalt håll, men det gjorde
            man inte från Miljöpartiets håll. Min fråga till Peter Eriksson
            är därför: Upplever man från
          </note>
          <note>
            Miljöpartiets sida bristen på gemensamma regler vid föräldraledighet
            som ett större europeiskt problem än en gränsöverskridande brottslighet?
          </note>
          <note type="speaker">
            Anf. 35 PETER ERIKSSON (mp) replik:
          </note>
          <note>
            Herr talman! Vi anser i Miljöpartiet att EU inte skall ha regler
            för föräldraledighet. Det är ett klart besked från Miljöpartiet
            i dag. I skenet av att Sverige nu är medlem i EU, och så länge
            vi är det, är det rimligt att vi driver på inom vissa områden
            för att få EU
          </note>
          <note>
            att skapa en struktur som fungerar. Det gäller framför allt på
            miljöområdet.
          </note>
          <note>
            Ett skäl till att Miljöpartiet bildades var att vi ansåg att
            det krävdes omfattande förändringar för att minska miljöproblemen.
            Då vill vi också ha internationella starka mekanismer för att
            få det att fungera.
          </note>
          <note>
            Så länge EU finns accepterar vi att man kan fatta övernationella
            beslut på miljöområdet.
          </note>
          <note type="speaker">
            Anf. 36 BO KÖNBERG (fp) replik:
          </note>
          <note>
            Herr talman! Det är bra att Miljöpartiet numera anser att vi
            inte behöver ha europeiska regler för föräldraförsäkringen. Det
            betyder väl att man betraktar problemen med föräldraförsäkring
            och gränsöverskridande brottslighet som likvärdiga i den meningen
            att man inte skall göra något vettigt gemensamt på de områdena,
            men däremot på miljöskattesidan? Jag tackar för beskedet!
          </note>
          <note type="speaker">
            Anf. 37 PETER ERIKSSON (mp) replik:
          </note>
          <note>
            Herr talman! När det gäller den gränsöverskridande brottsligheten
            är jag verkligen bekymrad. EU skapar problem på det området. När
            vi tar bort gränsskydden för Sverige ökar också den gränsöverskridande
            brottsligheten kraftigt. Detta är särskilt tragiskt för ett land
            som Sverige, som i stor utsträckning har vatten runt gränserna.
            Det är enkelt och smidigt att ha gränsskydd för Sverige, men när
            vi tar bort det ökar problemen. När vi är med i en organisation
            som förvärrar läget måste vi hitta lösningar på de nya problemen.
            Det hade varit bättre om vi inte alls hade varit med i EU. Det
            är mitt förslag. Kan ni inte gå med på det i stället? Vi hoppar
            av projektet.
          </note>
          <note type="speaker">
            Anf. 38 Utrikesminister LENA HJELM-WALLÉN (s):
          </note>
          <note>
            Herr talman! När Peter Eriksson talar ger han uttryck för en
            svartsyn och vantolkningar av vad EU
          </note>
          <note>
            står för av en sådan dimension att jag måste säga att jag tycker
            att den situation Miljöpartiet har hamnat i är rätt tragisk. Därmed
            ställer sig Miljöpartiet helt vid sidan av en meningsfull debatt
            omkring EU.
          </note>
          <note>
            När EU-länderna tillsammans vill ta ansvar för fredsbevarande
            insatser och konfliktlösning beskriver
          </note>
          <note>
            Peter Eriksson det som att man skall delta i regelrätta krig.
            Peter Eriksson vantolkar verkligheten och säger precis tvärsemot
            hur det är när han hävdar att den svenska regeringens ståndpunkt
            är att överstatlighet också skall gälla försvar och skattepolitik.
          </note>
          <note>
            Han kan redan nu säga nej till resultatet av regeringskonferensen
            - ett resultat som vi känner tidigast till sommaren.
          </note>
          <note>
            När någon av oss inte bara tuggar teser utan ger oss möjlighet
            att reflektera och lyssna också på andras argument beskrivs det
            genast som att vi kröker rygg.
          </note>
          <note>
            Jag tycker att det är rätt trist när ett parti har en politik
            som bara är fylld av förutfattade meningar. Då blir det dessvärre
            inte seriöst med en debatt.
          </note>
          <note type="speaker">
            Anf. 39 PETER ERIKSSON (mp) replik:
          </note>
          <note>
            Herr talman! Jag håller med om att det blir svårt att föra en
            debatt när utrikesministern är så dålig på att lyssna. Jag sade
            inte att fördraget skulle innebära att man går in i regelrätta
            krig. Jag sade att skillnaden mellan att försöka stoppa en konflikt
            och att vara deltagare i den kan vara ganska liten. Det fanns
            flera sådana klara missuppfattningar.
          </note>
          <note type="speaker">
            Anf. 40 HOLGER GUSTAFSSON (kd):
          </note>
          <note>
            Herr talman! Den pågående regeringskonferensen har för andra
            gången bytt ordförandeskap och går nu förmodligen in i sin sista
            halvlek. Vi har i EU-
          </note>
          <note>
            sammanhang fått lära oss att inga förhandlingsresultat är klara
            förrän allt är avslutat. Det präglar också denna regeringsförhandling.
          </note>
          <note>
            Det är väl ingen tvekan om att man har skjutit de allra svåraste
            frågorna till sist, och att vi kommer att få se en degel av förhandlingsfrågor
            som skall kompromissas fram sommaren 1997. Därför är denna debatt
            om svenska ståndpunkter angelägen att föra innan svenska regeringen
            och andra regeringar hamnar i den intensiva slutkompromissen.
          </note>
          <note>
            Den svenska regeringens positioner i EU-politiken och i regeringsförhandlingarna
            i synnerhet har varit att lyfta fram frågor om jämställdhet, öppenhet,
            sysselsättning, utvidgning, miljö och frihandel. Kristdemokraterna
            anser dock att man visat en alltför stor svaghet i hur man på
            ett konstruktivt sätt skall nå förbättringar när det gäller miljön
            och kampen mot den internationella brottsligheten. Det har tidigare
            nämnts här i debatten, och vi delar den uppfattningen.
          </note>
          <note>
            Anledningen är att man ryggar för någon form av överstatlighet
            även på politikområden där medborgarna skulle ha stor glädje av
            ett sådant samarbete. Regeringskonferensens syfte är ju just att
            se över fördragen för att göra de förändringar som krävs för att
            medborgarna skall få en reell nytta av EU:s institutioner och
            samarbetet mellan länderna.
          </note>
          <note>
            Herr talman! För oss kristdemokrater är det ingen principiell
            skillnad mellan de politiska målen på nationell nivå och de mål
            som vi vill se förverkligade på
          </note>
          <note>
            Europanivå. Den stora skillnaden är EU:s förutsättningar och
            den kompetens man har för att uppnå de politiska målen, som vi
            på nationell nivå inte förmår lika effektivt. Anledningen är helt
            enkelt att politiken måste vara gränsöverskridande. Det klarar
            EU, men inte nationen.
          </note>
          <note>
            Den allt annat överskuggande Europafrågan för oss är frågan om
            bevarande av fred och frihet för
          </note>
          <note>
            Europas folk. Detta mål måste naturligtvis sedan brytas ned i
            andra delmål. Det gäller t.ex. arbetet för mänskliga fri- och
            rättigheter och att man bedriver ett säkerhetspolitiskt arbete
            som förebygger konflikter och kriser. Det gäller också att man
            öppnar EU för
          </note>
          <note>
            Öst- och Centraleuropa och därmed ger tillträde till den gemensamma
            ekonomiska inre marknaden. Detta måste få leda till en rättvisare
            fördelning av sysselsättning och ekonomisk trygghet för alla Europas
            medborgare. Den uppoffringen måste vi vara beredda på. Vidare
            handlar det om att man på samma sätt föra kampen mot den internationella
            brottsligheten, en kamp för fred och frihet för Europas medborgare,
            men i en annan dimension.
          </note>
          <note>
            Svenska medborgare vill räcka händerna till övriga europeiska
            medborgare för att arbeta för en bestående fred och frihet inom
            och mellan våra nationer.
          </note>
          <note>
            Vi vill också snarast räcka handen till människor som i dag drabbas
            av kommunismens tidigare härjningar, dvs. medborgare i Öst- och
            Centraleuropa - detta för att dela med oss av ekonomisk utveckling
            och trygghet. Därför kräver vi konkreta resultat av den pågående
            regeringskonferensen så att utvidgningen av EU
          </note>
          <note>
            blir möjlig.
          </note>
          <note>
            Avgörande frågor återstår för regeringskonferensen när det gäller
            om och hur den fortsatta integrationen skall ske och om och hur
            en flexibel sådan skall kunna skapas då länderna utvecklas i olika
            takt och riktning.
          </note>
          <note>
            Herr talman! Den snabba tekniska och ekonomiska utvecklingen
            kräver av de politiska systemen att man finner effektiva former
            för att garantera medborgerliga rättigheter. När det gäller Europasamarbetet
            står ofta metodvalet mellan strikt mellanstatlighet eller överstatlighet
            från medlemsstaternas sida. Nu är det inte alls så enkelt att
            man kan vara säker på att suveränitetssträvarna föredrar mellanstatliga
            avtal och att integrationsentusiasterna pläderar för överstatlighet.
          </note>
          <note>
            Schengenavtalet är ett exempel på en överenskommelse där länder
            som ville gå längre i integrationen än övriga valde att gå vidare
            genom ett strikt mellanstatligt avtal vid sidan om EU. Schengenöverenskommelsen
            är kanske den hittills djupaste integrationen mellan dessa länder.
          </note>
          <note>
            Parallellt i tiden kan vi ser hur EMU-projektet med sin omfattande
            integration utvecklas med hjälp av ett mycket starkt inslag av
            överstatlighet för att det över huvud taget skall kunna fungera.
            Integration kan alltså ske med olika metoder.
          </note>
          <note>
            Vi kristdemokrater vill tydligt markera att det är målet, syftet
            och konsekvenserna som måste få avgöra vilka politiska metoder
            och former som skall väljas för att ett bra resultat för medborgarna
            skall skapas.
          </note>
          <note>
            Mellanstatlighet och subsidiaritet bör vara grundmodeller när
            det gäller att främja nationell suveränitet och en lokal folknära
            förankring, men i de fall där angelägna mål nås bättre och effektivare
            med inslag av överstatlighet bör den vägen kunna väljas.
          </note>
          <note>
            Exempel på områden där vi anser att överstatlighet är effektivare
            är den gränsöverskridande miljöpolitiken och kampen mot internationell
            brottslighet.
          </note>
          <note>
            På dessa båda områden måste arbetet bedrivas gränsöverskridande,
            dvs. överstatligt, och nationellt.
          </note>
          <note>
            Herr talman! EMU-projektet är visserligen inte under förhandling
            vid den pågående regeringskonferensen, men det är en reform som
            mycket starkt kommer att förändra och prägla EU:s framtida integration.
            Och den svenska riksdagen skall inom ett år besluta om ett eventuellt
            svenskt deltagande i EMU:s tredje steg. Därför vill jag säga några
            ord om detta också i dag.
          </note>
          <note>
            Idén om den gemensamma valutan har tillkommit som ett mycket
            starkt och verkningsfullt integrationsinstrument för EU:s kärnländer,
            på initiativ av Frankrike som önskade större inflytande över europeisk
            ekonomi. Den gemensamma utrikes- och säkerhetspolitiken, GUSP,
            är å andra sidan ett annat integrationsinstrument som har initierats
            av Tyskland som hade sitt speciella behov av stöd i internationella
            frågor efter kriget. Båda initiativen har som grundval nationella
            och internationella intressen för att komma vidare.
          </note>
          <note>
            Alla som har studerat EMU-projektet litet grand på djupet kan
            konstatera att ett medlemskap i EMU:s tredje steg - den gemensamma
            valutan - kommer att innebära en mycket stark styrning av den
            nationella ekonomiska politiken. De fem konvergenskriterierna,
            stabilitetspakten eller ERM 2 kommer att innebära en mycket stark
            integration mellan dessa länders budget- och finanspolitik. Och
            på några års sikt kommer det också att beröra ländernas skattepolitik.
          </note>
          <note>
            I och med den ekonomiska integrationen och en harmonisering av
            skatterna kommer det att bli svårt för Sverige att finansiera
            en avsevärt större offentlig sektor än vad EU:s kärnländer gör,
            dvs. de som ingår i den gemensamma valutan. Om detta är en fördel
            eller en nackdel kan de politiska partierna ha olika uppfattning
            om, men det är ett stort politiskt ansvar att beakta konsekvenserna
            av en alltför snabb social och kulturell omställning.
          </note>
          <note>
            Bl.a. därför förordar kristdemokraterna, i likhet med de allra
            flesta svenska nationalekonomer, att
          </note>
          <note>
            Sverige inte bör gå med i EMU:s tredje steg den 1
          </note>
          <note>
            januari 1999 utan avvakta konsekvenserna av den här integrationen.
          </note>
          <note>
            Den gemensamma utrikes- och säkerhetspolitiken,
          </note>
          <note>
            GUSP, är ett annat mål som innebär ökad integration mellan EU:s
            medlemsländer men under delvis andra former. Här ges möjlighet
            till betydligt större utrymme för nationella intressen och ett
            markerande av nationell självständighet. Målet för denna samverkan
            är att man tillsammans skall bli en europeisk kraft för att främja
            fred och frihet både inom och utom unionen genom en förebyggande
            säkerhetspolitik och på sikt också ett gemensamt försvar.
          </note>
          <note>
            Det kommer sannolikt, inom överskådlig tid, att ges möjlighet
            för respektive land att medverka i det säkerhetspolitiska arbetet
            så långt och så mycket man vill inom ramen för tydliga nationella
            intressen.
          </note>
          <note>
            Kristdemokraterna anser att EU:s utrikes- och säkerhetspolitik
            skall fördjupas och förstärkas. Det är angeläget att unionen kan
            göra utrikespolitiska markeringar för att främja internationell
            säkerhet och stabilitet som grundas på mänskliga rättigheter,
            marknadsekonomi och politisk avspänning.
          </note>
          <note>
            Beträffande integrationens inriktning anser kristdemokraterna
            att följande ambitioner bör ingå:
          </note>
          <note>
            att utrikes- och säkerhetspolitiska beslut skall kunna fattas
            med kvalificerade majoriteter att medlemsländerna genom EU skall
            kunna ta ett mer aktivt ansvar för Europas säkerhet genom fredsbevarande
            och fredsskapande åtgärder att samordningen mellan medlemsländernas
            utrikes- och säkerhetspolitik måste öka att inget medlemsland
            skall tvingas ingå förpliktelser om ömsesidigt försvarsbistånd.
          </note>
          <note>
            Jag vill understryka att vi uppskattar regeringens hittillsvarande
            samordning med Finland i de säkerhetspolitiska frågorna i regeringskonferensen.
          </note>
          <note>
            Herr talman! Frågan om flexibel integration är en mycket central
            fråga som bör få sin lösning under regeringskonferensen. Frågan
            gäller huruvida flexibilitet skall tillåtas med avseende på medlemsländernas
            integration och i så fall under vilka former. Mot bakgrund av
            tidigare gjorda kompromisser i bl.a.
          </note>
          <note>
            Maastrichtförhandlingarna råder det i dag de facto en flexibel
            integration, men den viktiga frågan är om denna flexibilitet skall
            institutionaliseras och i så fall på vilka villkor.
          </note>
          <note>
            Skall man tillåta att vissa kärnländer går före och att andra
            kommer senare? Måste kärngruppen ha en viss storlek? Skall det
            vara gemensamma långsiktiga mål för integrationen? Skall endast
            kärnländerna besluta om inriktningen, eller skall alla vara med
            och besluta om färdriktningen? Skall man tillåta olika tempo för
            integrationen?
          </note>
          <note>
            Herr talman! Vi kristdemokrater anser att EU bör institutionalisera
            en flexibel integration och därmed lägga fast villkoren för en
            flexibel integration. De stora kulturella och ekonomiska olikheterna
            mellan
          </note>
          <note>
            Europas nationer gör detta nödvändigt. En flexibel integration
            visar också respekt för nationell suveränitet. Vi anser dessutom
            att det är nödvändigt både för att man skall komma vidare med
            önskvärd integration och för att det skall kunna gå långsammare
            fram för de länder som inte vill eller kan.
          </note>
          <note>
            Kristdemokraternas villkor för flexibel integration inom EU är
            att framtidsmålen skall beslutas gemensamt att alla nationer som
            vill och kan skall ha rätt att delta i kärnländernas fördjupade
            integration att enhälligheten, dvs. vetorätten, inte skall kunna
            hindra kärnländerna att gå vidare i önskad integration att varje
            nation skall ha rätt att avgöra sitt tempo i integrationsprocessen.
          </note>
          <note>
            Vi kristdemokrater bedömer att en sådan flexibilitet skulle skapa
            den frihet och öppenhet som krävs för att man skall kunna underlätta
            och effektivisera utvecklingen mot de mål som Europas medborgare
            vill se förverkligade inom EU.
          </note>
          <note>
            Herr talman! Vi kan tyvärr konstatera att det finns ett viktigt
            område inom EU-samarbetet som i dag fungerar mycket ineffektivt,
            nämligen det rättsliga samarbetet inom den tredje pelaren.
          </note>
          <note>
            Så sent som i oktober visade en opinionsundersökning att 91 %
            av svenskarna och 87 % av EU-
          </note>
          <note>
            medborgarna anser att kampen mot internationell brottslighet
            är en av EU:s viktigaste uppgifter för sina medborgare. Det handlar
            om terrorism, ekonomisk brottslighet, drogmissbruk, rasism och
            sexuella övergrepp. Alla har det gemensamt att de är gränsöverskridande
            och inte kan bekämpas enbart inom varje land.
          </note>
          <note>
            Åtgärder inom det rättsliga området kräver i dag beslut med enhällighet.
            Detta innebär att ett enda land kan sätta stopp för varje åtgärd
            och insats som övriga länder vill se genomförd. Tyvärr har också
            den svenska justitieministern och regeringen visat stor ovilja
            att göra avsteg från principen att beslut skall fattas med enhällighet,
            och därmed får vi effekten att den lägsta ambitionen blir normgivande
            inom EU.
          </note>
          <note>
            Vi kristdemokrater anser att dessa områden skall kunna behandlas
            med någon form av majoritetsbeslut för att vi skall komma framåt
            i kampen mot kriminaliteten.
          </note>
          <note>
            Herr talman! Jag vill slutligen framföra att vi kristdemokrater
            förväntar oss att regeringen höjer svansföringen i de pågående
            regeringsförhandlingarna och att man inte tar intryck av den rädsla
            för Europa som präglar exempelvis Olof Johansson och några av
            hans medarbetare. Det är många reformer som bör komma till stånd
            i regeringsförhandlingarna och som är av vitalt intresse för oss
            i Sverige och för övriga
          </note>
          <note>
            EU-medborgare.
          </note>
          <note type="speaker">
            Anf. 41 Utrikesminister LENA HJELM-WALLÉN (s):
          </note>
          <note>
            Herr talman! Ytterst syftar samarbetet i Europeiska unionen till
            att undvika krig och konflikter. Denna vision är, vågar jag säga,
            nu verklighet i Västeuropa.
          </note>
          <note>
            Vår generations uppgift är nu att utveckla denna gemenskap till
            så många länder som möjligt i Europa.
          </note>
          <note>
            Historien har givit oss möjlighet att förverkliga drömmen om
            ett enat Europa, ett Europa där självständiga och demokratiska
            länder samverkar för fred, demokrati och social utveckling. Det
            är detta som
          </note>
          <note>
            EU:s förestående utvidgning handlar om. Den som vill att Sverige
            skall delta i ett sådant samarbete kan inte tänka bort EU.
          </note>
          <note>
            Man kan naturligtvis se Europas utveckling i dag väldigt pessimistiskt.
            Bengt Hurtigs anförande här tidigare var ett uttryck för detta.
            Jag tycker i stället att man skall se möjligheterna. Jag är övertygad
            om att det vardagliga sammanflätandet av Europas människor och
            folk som EU står för är ett genuint fredsbygge. Det skulle vara
            mycket bättre om vi tog vara på möjligheterna i stället för att
            bara larma pessimistiskt.
          </note>
          <note>
            Visst är det så att många människor i vårt land har svårt att
            se de positiva sidorna i samarbetet med EU.
          </note>
          <note>
            Vårt inträde i unionen sammanföll ju i tiden med den svåraste
            ekonomiska krisen sedan 30-talet. Många ser därför det okända
            EU, eller "Bryssel", som man säger, som det onda och som det som
            skall ha skulden för en hel del av våra samhällsproblem. Men det
            här är ett resonemang som inte grundas på fakta.
          </note>
          <note>
            Tvärtom har vårt medlemskap i EU givit oss nya möjligheter på
            en rad områden. Vi deltar konkret i kampen mot arbetslöshet, miljöförstörelse
            och ekonomisk brottslighet. Vi ger handfasta bidrag till ökad
            jämställdhet och öppenhet i Europa. Vi deltar i arbetet med att
            förbättra den inre marknaden och att utforma framtidens EU.
          </note>
          <note>
            Politiken måste söka sig över gränserna, för demokratins skull.
            Det var, tillsammans med det praktiska fredsbygget, den starkaste
            anledningen för mig, och jag tror för väldigt många med mig, att
            rösta ja i folkomröstningen om medlemskap i EU. Jag anser fortfarande
            att det är just det här som äger sin giltighet.
          </note>
          <note>
            Vår ekonomi och vårt näringsliv är tätt sammanvävda med andra
            länders. Låt mig bara påminna om att de 20 största företagen i
            Sverige står för 80 % av vår export. Dessa företag har 70 % av
            sina anställda utanför Sverige. Hälften av det vi tillverkar säljer
            vi till andra länder. Av detta går tre fjärdedelar till Europa.
            Företagens och kapitalets värld är redan utan gränser. Det är
            den verklighet vi lever i.
          </note>
          <note>
            Vad är då EU bra för? Vad är det bra för för oss?
          </note>
          <note>
            Vi har nu varit medlemmar i drygt två år och vi börjar se en
            del resultat.
          </note>
          <note>
            Medlemskapet har positivt bidragit till att förtroendet för den
            svenska ekonomin har återställts. Vi är äntligen på väg att få
            balans i ekonomin. Räntan har gått ned med fyra procentenheter,
            vilket motsvarar
          </note>
          <note>
            20 000 kr om året för en familj med ett vanligt villalån. Matpriserna
            stiger inte längre utan sjunker.
          </note>
          <note>
            Alltfler ungdomar studerar i andra EU-länder, och runtom i landet
            startas spännande projekt med EU-
          </note>
          <note>
            stöd.
          </note>
          <note>
            Mycket av det här beror på att vi faktiskt är med i
          </note>
          <note>
            EU. Jag skall inte helt undanskymma att också den svenska regeringen
            har del i dessa goda tendenser, men EU betyder väldigt mycket.
          </note>
          <note>
            Samarbetet mellan EU och Sverige djupnar nu. Vi kommer naturligtvis
            att möta både sådant vi gillar och sådant vi ogillar, och därför
            skall vi fortsätta att vara både kritiska och konstruktiva. Vi
            skall vara med för att förändra och förbättra EU. Den pågående
            regeringskonferensen ger oss ett utmärkt tillfälle till det.
          </note>
          <note>
            Det är regeringskonferensen som är dagens debattämne, och det
            är också det som vi nu, under våren koncentrerar oss på inom EU.
            EMU är förvisso en väldigt viktig fråga. Det är en fråga som vi
            här i Sverige diskuterar parallellt med regeringskonferensen,
            och det skall vi göra på ett reflekterande sätt. Men detta tillhör
            inte riktigt dagens debatt.
          </note>
          <note>
            Regeringskonferensen har pågått i tio månader. De hittillsvarande
            förhandlingarna har inneburit betydande framgångar för svensk
            del. Det visar att det går att påverka EU, att det går att förändra
            EU.
          </note>
          <note>
            I det första utkastet till ändringar i Maastricht- och
          </note>
          <note>
            Romfördragen - alltså EU:s grundlag - är avsnittet om sysselsättningen
            ett resultat av våra ansträngningar. Det stöds av en bred majoritet
            av medlemsländerna, och inte minst är den öppning som Tyskland
            visade för förslaget vid Dublinmötet mycket glädjande.
          </note>
          <note>
            Huvudansvaret för sysselsättningspolitiken har naturligtvis de
            enskilda länderna, men genom att förstärka EU:s fördrag på det
            här området ger vi bättre förutsättningar för en gemensam kamp
            mot arbetslösheten. På det området förväntar sig Europas medborgare
            krafttag.
          </note>
          <note>
            Det råder även bred enighet bland medlemsländerna om att förstärka
            miljösamarbetet. Miljökraven måste genomsyra hela EU:s politik.
            Det här tänkandet är på väg att få genomslag, men våra ansträngningar
            måste nu inriktas på att klargöra och förstärka en hel del av
            miljöfrågorna. Regeringens åsikt är att enskilda länder måste
            kunna gå före, t.ex. med strängare miljöregler.
          </note>
          <note>
            Öppenheten och en fri tillgång till dokument skall enligt vår
            mening vara huvudregeln i unionen. På det området har vi också
            nått viss framgång, men mycket återstår att göra.
          </note>
          <note>
            Helena Nilsson frågade varför det var så svårt att nå framgång.
            För oss är det här självklarheter. Det är det dess värre inte
            för människor på kontinenten. Det är helt enkelt en kulturkrock.
            De kontinentala ländernas synsätt skiljer sig väldigt mycket från
            hur vi ser på allmänhetens rätt till insyn och offentlighet i
            det som politiker och administratörer har för sig. Vi fortsätter
            den här kampen och kan ändå se steg framåt.
          </note>
          <note>
            Vi kan också notera framgångar vad gäller jämställdhet och konsumentpolitik,
            i särskilt hög grad vad gäller internationell krishantering. Där
            har det svenskfinska förslaget om fredsbevarande insatser och
            krishantering kommit att prägla förhandlingarna om den gemensamma
            utrikes- och säkerhetspolitiken.
          </note>
          <note>
            Herr talman! Ingen fråga inom unionssamarbetet kan som processen
            att ta in nya medlemmar i unionen lägga grunden för säkerhet och
            fred i framtiden. Det kan knappast råda något tvivel om regeringens
            fasta beslutsamhet om att kraftfullt driva utvidgningen.
          </note>
          <note>
            På sina håll har det gjorts gällande att satsningen på våra profilfrågor
            skulle stå i motsatsställning till ett kraftfullt agerande för
            utvidgningen. Det är naturligtvis felaktigt. Utvidgningen påverkar
            de flesta frågor som vi behandlar under regeringskonferensen.
          </note>
          <note>
            Elva nationer står närmast i tur för att komma med i EU. Vi inriktar
            oss på att förhandlingarna om medlemskap inleds sex månader efter
            regeringskonferensens slut, alltså troligen i början av nästa
            år. Processen ställer stora krav på kandidatländerna, på EU och
            på de enskilda medlemsländerna. Det är angeläget att såväl möjligheter
            som problem belyses på ett allsidigt sätt.
          </note>
          <note>
            För att få en samlad bild av utvidgningens konsekvenser för i
            första hand vårt land har regeringen i dag beslutat att tillsätta
            en rad utredningar. Dessa utredningar skall belysa konsekvenserna
            av EU:s utvidgning när det gäller säkerhetspolitiken, samhällsekonomin,
            jordbruket, regionalpolitiken och miljön. Utredningarna skall
            bedrivas skyndsamt och vara färdiga i höst. Fler sådana utredningar
            kan komma.
          </note>
          <note>
            Herr talman! Fler länder som medlemmar av EU
          </note>
          <note>
            ställer nya krav på EU:s regelverk. De institutionella frågorna
            har ännu inte fått tillräcklig behandling i förhandlingarna.
          </note>
          <note>
            Framför allt tre delfrågor står i förgrunden. Det gäller röstviktningen
            i ministerrådet, hur kommissionen skall vara sammansatt och frågan
            om att öka användningen av kvalificerad majoritet.
          </note>
          <note>
            Vi har ett gemensamt intresse av att EU inte blir handlingsförlamat
            av omöjliga beslutsregler. Det gäller i synnerhet om och när unionen
            kommer att bestå av över 25 medlemmar. Denna insikt om det beslutsfähiga
            EU måste också balanseras mot ett EU
          </note>
          <note>
            som i huvudsak är ett mellanstatligt samarbete.
          </note>
          <note>
            När det gäller röstviktningen värnar Sverige den balans som finns
            mellan små och stora länder i EU.
          </note>
          <note>
            Vad gäller frågan om kommissionens utformning talar mycket för
            att varje land även i ett utvidgat EU
          </note>
          <note>
            skall bidra med en ledamot i kommissionen. För att behålla effektiviteten
            i arbetet går det att göra förändringar när det gäller t.ex. fördelningen
            av de enskilda kommissionärernas arbetsuppgifter och kommissionsordförandens
            befogenheter.
          </note>
          <note>
            Redan i dag fattas många beslut inom EU med kvalificerad majoritet.
            Diskussionen om att vidga den kretsen gäller ett relativt begränsat
            område.
          </note>
          <note>
            Under de senaste dagarna har begreppet flexibel integration kommit
            i ropet, alltså den anordning som skall möjliggöra för en grupp
            länder att gå före i samarbetet. Jag menar att en sådan anordning
            är realistisk.
          </note>
          <note>
            Det här är ett smörjmedel för den fortsatta utvecklingen inom
            EU. Men naturligtvis är också risker förknippade med detta. Den
            största risken är att samarbetet urvattnas genom en sådan anordning.
            Därför måste man sätta upp strikta regler för en flexibel integration.
          </note>
          <note>
            Vår grundhållning är att ett sådant här samarbete måste vara
            öppet för alla och också beslutas av alla.
          </note>
          <note>
            Om man har enhällighet i besluten kring en flexibel integration
            har man också en större säkerhet mot att någonting händer på bekostnad
            av enskilda länders vitala intressen. Vi kan konstatera att denna
            vår grundhållning inte delas av så många länder. Jag tycker att
            man måste lyssna på de andras argument.
          </note>
          <note>
            Över huvud taget är min syn på en förhandling att man vet vad
            man själv vill, att man lyssnar på andras argument och att man
            för en konstruktiv diskussion om detta.
          </note>
          <note>
            Jag noterar att man väldigt ofta när man tillåter sig ett intellektuellt
            reflekterande får rubriker om sig, eller också anklagas man här
            i kammaren för att svaja, kröka rygg och lägga ut dimridåer. Jag
            tycker att det är litet trist. Vi har ju ett mycket stort behov
            av att pröva oss fram. Det handlar om att faktiskt fungera som
            mogna förhandlare och på det viset också våga pröva andras argument.
            Det gäller att göra det inte bara i slutna rum utan också så att
            allmänheten får reda på det. Här kan man tycka och tro på litet
            olika sätt. Vi vet vad vi vill, men vi vet också att man i en
            förhandling måste jämka något. Låt oss ändå resonera om det finns
            andra lösningar att nå fram till det som vi önskar.
          </note>
          <note>
            I fråga om flexibel integration kan det vara så att man, i det
            regelverk som måste omge denna särordning, också kan se på andra
            regler som kan göra det strikt och tydligt, så att det här inte
            blir något som går våra intressen för när.
          </note>
          <note>
            Herr talman! Som utrikesminister ligger givetvis den gemensamma
            utrikes- och säkerhetspolitiken mig varmt om hjärtat. EU:s utrikespolitiska
            agerande måste bli effektivare, och vi måste agera snabbare för
            att kunna möta kriser och konflikter.
          </note>
          <note>
            Ambitionen att stärka Europas gemensamma förmåga att hantera
            kriser är för mig ett svar på ett önskemål om en förbättrad global
            kapacitet för konflikthantering. Den rädsla för det som jag har
            märkt hos en del debattörer här från Vänsterpartiet och Miljöpartiet
            förvånar mig. EU-länderna tar här på sig ett ansvar. Vi gör det
            när vi går in direkt i fredsbevarande sammanhang, och då är det
            självklart att det skall göras på FN-mandat eller på OSSE-mandat.
            FN skall naturligtvis utgöra grunden i det här arbetet genom sitt
            globala ansvar, men FN kan inte axla hela ansvaret för att genomföra
            alla de operationer som krävs.
          </note>
          <note>
            Praktiskt inriktat samarbete mellan FN och organisationer i olika
            delar av världen, t.ex. det vi nu gör tillsammans i Bosnien, är
            därför viktigt. Vårt fredsarbete i EU och i FN står inte på något
            sätt i motsatsställning till varandra, utan de kompletterar varandra.
          </note>
          <note>
            Sedan hoppas jag att rejäla steg tas under regeringskonferensen
            för att uppnå ytterligare effektivitet.
          </note>
          <note>
            Vi behöver reformer också på det inrikespolitiska området och
            det rättsliga samarbetets område. Vi behöver utöka vår gemensamma
            förmåga att bekämpa den internationella brottsligheten, narkotika-
            och människohandel. På det här området uppmanade regeringscheferna
            vid Dublinmötet oss att gå vidare i fördjupade förhandlingar.
          </note>
          <note>
            Herr talman! Jag kan konstatera att begreppet regeringskonferens
            fortfarande är ganska okänt hos en stor del av svenska folket,
            detta trots att det gjorts stora informationsinsatser. Det måste
            vi gemensamt råda bot på. Det är inte så att man skall känna till
            begreppet utan innehållet, vad den syftar till. Jag hoppas att
            partiorganisationer, folkrörelser, fackföreningar osv. skall föra
            ut information och stimulera debatt så att vi kan ha en debatt
            där man inte är rädd för diskussionerna utan prövande tar sig
            fram med argumenten, en debatt där frågorna inte delas in i antingen
            eller, svart eller vitt, utan där man prövande tar sig fram. Jag
            hoppas att vi har givit något av det anslaget under den här riksdagsdebatten.
          </note>
          <note type="speaker">
            Anf. 42 HOLGER GUSTAFSSON (kd) replik:
          </note>
          <note>
            Herr talman! Jag vill rikta en fråga till fru utrikesministern
            som gäller just den flexibla integrationen. Jag skulle önska att
            vi fick ett litet mera visionärt synsätt i denna fråga. Vi från
            kristdemokratiskt håll har nu tagit ställning för en flexibel
            integration. Vi menar - och jag vill fråga om utrikesministern
            har någon annan uppfattning - att en flexibel integration skulle
            öka öppenheten i sammanhanget och respekten för de olika medlemsländernas
            eget sätt att vilja utvecklas. Det skulle leda till att man tillåter
            olika tempo, dvs. att man inte hindrar länder att gå vidare och
            inte heller tvingar länder att komma med. Det tycker jag är en
            demokratiskt tilltalande tanke som Sverige borde stötta. Delar
            utrikesministern den hållningen?
          </note>
          <note type="speaker">
            Anf. 43 Utrikesminister LENA HJELM-WALLÉN (s) replik:
          </note>
          <note>
            Herr talman! Svaret är ja.
          </note>
          <note type="speaker">
            Anf. 44 HOLGER GUSTAFSSON (kd) replik:
          </note>
          <note>
            Herr talman! Eftersom utrikesministern sitter i de praktiska
            överläggningarna vill jag fråga om det inte är på det sättet att
            den praktiska utvecklingen visar att om vi inte skulle kunna institutionalisera
            och hitta en form för en flexibel integration, skulle vissa länder
            ändå kunna välja att gå vidare vid sidan om EU. Det betyder att
            man går på sina egna villkor, och vi släpper inflytandet om vi
            inte är beredda att diskutera en flexibel integration.
          </note>
          <note type="speaker">
            Anf. 45 Utrikesminister LENA HJELM-WALLÉN (s) replik:
          </note>
          <note>
            Herr talman! Jag kan instämma i vad Holger Gustafsson säger även
            i det avseendet. Samtidigt skulle jag vilja säga att vi just nu
            diskuterar denna fråga väldigt intensivt. Men den kommer att vara
            ett undantag i EU-arbetet framöver. Det här är inte lösningen
            på EU-frågorna, utan det kommer att vara en särordning när vi
            inte kan hantera frågorna på ett normalt sätt.
          </note>
          <note type="speaker">
            Anf. 46 HELENA NILSSON (c) replik:
          </note>
          <note>
            Herr talman! Först vill jag tacka utrikesministern för svaret
            när det gäller offentlighetsprincipen, att det är kulturkrocken
            som hindrat att nå längre än man hittills gjort.
          </note>
          <note>
            Jag har ytterligare ett par frågor till utrikesministern. Det
            pågår en diskussion om att en östutvidgning förutsätter en omfattande
            förändring av beslutsfattandet. Är detta också regeringens hållning?
            Har ni inom regeringen diskuterat det krav som finns och som riktats
            också här i kammaren på en folkomröstning i
          </note>
          <note>
            Sverige efter det att IGC-förhandlingarna avslutats?
          </note>
          <note type="speaker">
            Anf. 47 Utrikesminister LENA HJELM-WALLÉN (s) replik:
          </note>
          <note>
            Herr talman! Jag tror att intag av de elva länder som nu är kandidatländer
            innebär en så stor förändring av EU, att det måste ske förändringar
            även i beslutsreglerna. Jag tror att det annars blir mycket svårt
            att få det att fungera.
          </note>
          <note>
            Huruvida vi skall ha en folkomröstning eller inte är en diskussion
            som pågår i parlamentet. Min principiella inställning är att detta
            är en fråga som bäst lämpar sig för ett riksdagsbeslut. Det är
            den principiella inställningen. Sedan är det ytterst en fråga
            för riksdagen själv att ta ställning till beslutsformen.
          </note>
          <note type="speaker">
            Anf. 48 HELENA NILSSON (c) replik:
          </note>
          <note>
            Herr talman! Om regeringskonferensen inte leder fram till de
            omfattande förändringarna, innebär det att östutvidgningen inte
            blir av eller att det sker i långsammare takt? Jag skulle önska,
            och jag vill uppmana regeringen till det, att man är beredd att
            fatta ett politiskt beslut om att ifall regeringskonferensen inte
            leder fram till omfattande förändringar i beslutsfattandet börjar
            östutvidgningen ändå därför att den är så viktig. Den är oerhört
            viktig för fred och säkerhet i
          </note>
          <note>
            Europa.
          </note>
          <note>
            På den andra punkten kan jag konstatera att jag delar uppfattningen
            att det skall vara ett riksdagsbeslut som komprimerar och ratificerar
            IGC-
          </note>
          <note>
            förhandlingarna.
          </note>
          <note type="speaker">
            Anf. 49 Utrikesminister LENA HJELM-WALLÉN (s) replik:
          </note>
          <note>
            Herr talman! Östutvidgningen, att EU skall kunna acceptera ytterligare
            medlemsländer omfattande en stor del av Europa, är en fråga av
            historiska dimensioner. Den får inte missas. Det är därför som
            vi också måste förbereda oss för den situationen. Även om östutvidgningen
            formellt inte finns med på agendan för regeringskonferensen är
            det ändå någonting som måste genomsyra allt vi gör på konferensen.
            Östutvidgningen för mig är väsentligare än den ena eller den andra
            förändringen under regeringskonferensen.
          </note>
          <note type="speaker">
            Anf. 50 GÖRAN LENNMARKER (m) replik:
          </note>
          <note>
            Herr talman! Det var en formulering som utrikesministern hade
            som gjorde mig litet bekymrad. Det var att vi kunde förutse en
            förhandlingsstart med de nya medlemsländerna i början av nästa
            år. Det måste väl ändå vara Sveriges och den svenska regeringens
            ambition att man skall kunna påbörja förhandlingarna redan i höst.
            Om man klarar av att vara med i regeringsförhandlingarna med de
            nuvarande medlemmarna i juni eller kanske något längre in på sommaren,
            borde det finnas en möjlighet att komma i gång med förhandlingarna
            med de nya medlemsländerna innan årsskiftet. Att det skall ske
            inom ett halvår behöver inte innebära att det måste dröja ett
            halvår; det kan kanske gå något fortare.
          </note>
          <note>
            Flexibel integration tycker jag att vi inför oss själva skall
            erkänna är det område som vi förberett oss minst för. Vi hade
            inte regeringsskrivelsen, och när vi i riksdagen behandlade riktlinjerna
            inför förhandlingsarbetet tog vi egentligen inte upp någon diskussion
            om flexibel integration, ingen av oss. Alla sju partier i riksdagen
            får känna sig träffade. Då har vi anledning att på denna punkt
            något noggrannare än på många andra punkter där vi väl vet våra
            positioner fundera kring detta. Det blir med nödvändighet litet
            mer trevande. Det är därför bra att man nu är öppen i processen.
            Det är viktigt att man är öppen i en sådan process samtidigt som
            vi själva formulerar vår egen definitiva position när det blir
            litet klarare vad som avses. Sanningen att säga är ännu många
            av de tyskfranska förslagen oklara, såvitt jag förstår.
          </note>
          <note>
            Efter detta vill jag kraftigt opponera på en punkt, nämligen
            att den socialdemokratiska regeringen deltar i kampen mot arbetslösheten
            i Europa. Det är tvärtom så att den inte deltar. Ni höjer arbetslösheten
            på hemmaplan och struntar i EU:s rekommendationer.
          </note>
          <note>
            Det är väl inte att delta i den gemensamma kampen mot arbetslösheten.
          </note>
          <note>
            Sist och slutligen, herr talman, vill jag ställa en fråga till
            utrikesministern. Om nu jordbruksministern personligt kan ta ställning
            i frågan om det är bra eller dåligt med en gemensam valuta, kunde
            det vara intressant att höra om också utrikesministern, som är
            ansvarig för EU-frågorna, har en personlig åsikt i frågan.
          </note>
          <note type="speaker">
            Anf. 51 Utrikesminister LENA HJELM-WALLÉN (s) replik:
          </note>
          <note>
            Herr talman! När det gäller huruvida östutvidgningen skall kunna
            starta under det här året beror ju det på när regeringskonferensen
            är avslutad. Inriktningen är att den skall kunna avslutas vid
            Amsterdamtoppmötet, alltså i juni. Då skulle det vara teoretiskt
            möjligt att förhandlingarna med kandidatländerna kan starta i
            december 1997. Visst, om detta går så är det bra. Det tycker även
            jag. Det handlar om vilken realism det finns i den förutsägelsen.
          </note>
          <note>
            Tonläget i diskussionen om flexibel integration är bra. Frågan
            är ganska knepig. Det handlar väldigt mycket om vad man vill få
            ut av EU-samarbetet och också vad man kan befara av ett sådant
            samarbete.
          </note>
          <note>
            Man måste hitta en god balans i hur företeelsen skall organiseras.
            Det är viktigt. Det är ingen som i dag kan ange precis hur lösningen
            skulle vara. Det är inget enskilt land eller någon enskild debattör
            som har kunnat säga det.
          </note>
          <note>
            EMU-frågan hör inte till den här diskussionen. Jag förhåller
            mig reflekterande till den frågan. Jag ser många fördelar med
            att vara med i EMU, men jag ser också att projektet kan komma
            att leda mycket längre än vad vi egentligen kanske är förberedda
            för. Om så skulle bli fallet är jag mindre positiv. Därför borde
            jag och alla andra ta tid på sig att fundera ordentligt över
          </note>
          <note>
            EMU-projektet. En del har tagit tydlig ställning och jag kan
            gratulera dem till det, men flertalet av oss är faktiskt fortfarande
            reflekterande i vår inställning.
          </note>
          <note type="speaker">
            Anf. 52 GÖRAN LENNMARKER (m) replik:
          </note>
          <note>
            Herr talman! Beträffande förhandlingsstarten tycker jag att det
            är viktigt att Sverige och utrikesministern har en viljeinriktning.
            Det är en sak att göra en bedömning. Men jag är bekymrad över
            att det kan dra ut på tiden innan förhandlingarna med de nya medlemmarna
            börjar. Men det måste likväl vara Sveriges position att uttala
            att man skall sträva efter en förhandlingsstart i höst.
          </note>
          <note>
            Somliga av oss har reflekterat länge över EMU-
          </note>
          <note>
            frågan. Personligen tyckte jag att det var viktigt att göra det
            redan innan folkomröstningen, eftersom
          </note>
          <note>
            EMU mycket tydligt och klart fanns med redan i Maastrichtfördraget.
            Jag och också mitt parti såg det som en mycket central fråga att
            ta ställning till redan innan
          </note>
          <note>
            1994 års folkomröstning. Jag tycker att det finns anledning för
            regeringen att ge sin syn på detta. Vi kan ju inte föra en debatt
            i en för Sverige mycket central fråga utan att regeringen har
            en ståndpunkt. Det är mycket anmärkningsvärt att så inte är fallet.
          </note>
          <note>
            Slutligen beträffande sysselsättningsunionen och kampen mot arbetslösheten
            vill jag framföra en farhåga. När statsminister Göran Perssons
            löfte om en halvering av arbetslösheten spricker vill jag verkligen
            varna för att göra EU eller sysselsättningsunionen till något
            slags syndabock. Det är det jag är så orolig för när det gäller
            en del av den socialdemokratiska argumentationen kring denna fråga.
          </note>
          <note type="speaker">
            Anf. 53 Utrikesminister LENA HJELM-WALLÉN (s) replik:
          </note>
          <note>
            Herr talman! Jag tror att vi får hantera EMU-
          </note>
          <note>
            frågan med stor ödmjukhet inför svenska folket. Det är ingen
            fråga där det är lämpligt att visa tvärsäkerhet.
          </note>
          <note>
            De allra flesta av oss vet inte riktigt vad EMU kommer att leda
            till. Det finns anledning att ge uttryck för detta och att ha
            öppna sinnen.
          </note>
          <note>
            Göran Lennmarker talade om risken att socialdemokraternas sysselsättningsmål
            skulle spricka. Han talade om detta nästan som om det vore önskvärt,
            vilket det kanske är för moderaterna rent politiskt.
          </note>
          <note>
            Men jag tycker att den frågan borde hanteras litet mera seriöst.
            Att bekämpa arbetslösheten är inget politiskt spel. För oss är
            det en helt avgörande fråga för det svenska folket. Det är därför
            som vi har satt upp ett oerhört ambitiöst mål för denna kamp.
            Det är också därför som vi vill göra allt vad vi kan för att i
            andra organ försöka att få så stort genomslag som möjligt för
            vår syn. I det sammanhanget är EU ett viktigt organ. Kampen mot
            arbetslösheten är socialdemokraternas viktigaste fråga. Vi kommer
            inte att skylla på EU om vi inte skulle lyckas i den kampen.
          </note>
          <note>
            Självfallet ligger huvudansvaret här. Men man är väldigt ensidig
            om man inte tror att också omgivningens agerande kan spela stor
            roll. EU-länderna, som vi har så många ekonomiska kontakter med,
            spelar här en ofantligt stor roll.
          </note>
          <note type="speaker">
            Anf. 54 BO KÖNBERG (fp) replik:
          </note>
          <note>
            Herr talman! Det är sant som här har sagts att frågan om den
            flexibla integrationen är en komplicerad fråga. Det är också sant
            att vi har all anledning att försöka att tänka igenom den. Ändå
            är jag litet förbryllad över regeringens inställning. Om jag uppfattade
            det rätt innebär den att man är negativt inställd till att gå
            vidare med majoritetsbeslutsfattande, miljöskatter och kampen
            mot brottslighet. Samtidigt överväger man att acceptera majoritetsbeslut
            om ett gemensamt mål, trots att man kan hamna i sådana situationer
            att man drabbas av saker som man absolut inte önskar sig. Jag
            undrar om regeringen på den här punkten har tänkt igenom frågan
            eller om man håller på att tänka igenom den.
          </note>
          <note type="speaker">
            Anf. 55 Utrikesminister LENA HJELM-WALLÉN (s) replik:
          </note>
          <note>
            Herr talman! Det som Bo Könberg nu anförde är ett exempel på
            hur man kan blanda samman flexibel integration med sättet att
            fatta beslut litet mera allmänt. Flexibel integration måste handla
            om särlösning när det inte går att komma fram på något annat sätt.
          </note>
          <note>
            Det är därför som jag tror att det ändå kommer att vara någonting
            som man tar till i enstaka undantagsfall.
          </note>
          <note>
            Sedan får vi diskutera för varje område hur mycket beslutsfattande
            med kvalificerad majoritet det skall förekomma och i vilka fall
            enhällighet och vetorätt skall behållas. Detta är också en fråga
            där vi får känna oss för var gränsen går. Det gäller att hitta
            en gräns mellan det som ofta är ett uttryck för effektivitet
          </note>
          <note>
            - dvs. att det går att komma fram utan enhällighet -
          </note>
          <note>
            och att EU skall vara ett i huvudsak mellanstatligt samarbete,
            och då måste man ha enhällighet.
          </note>
          <note>
            Balansgången är inte enkel, men man får ta område efter område.
            Men vi bör inte göra en sammanblandning med begreppet flexibel
            integration.
          </note>
          <note type="speaker">
            Anf. 56 BO KÖNBERG (fp) replik:
          </note>
          <note>
            Herr talman! Jag vill peka på att jag i alla fall tills vidare
            har en annan uppfattning om sambandet mellan att man inte kommer
            fram på olika områden och kraven på flexibel integration. Jag
            trodde att vi gjorde samma analys på den punkten.
          </note>
          <note type="speaker">
            Anf. 57 HOLGER GUSTAFSSON (kd):
          </note>
          <note>
            Herr talman! Jag vill vända mig till utrikesministern i miljöfrågan.
            Vi kristdemokrater är otåliga beträffande Europagemensamma åtgärder
            för miljön. Vi tycker inte att det är acceptabelt att det händer
            så litet i en överlevnadsfråga. Som vi ser det är miljöfrågorna
            blockerade både politiskt och formellt.
          </note>
          <note>
            Miljöfrågorna är alltså politiskt blockerade på det sättet att
            nästan varje åtgärd uppfattas som ett hot mot den inre marknaden.
            Varje miljörelaterad fråga misstänks kunna vara ett förtäckt handelshinder.
          </note>
          <note>
            Miljöfrågorna har också en formell blockering genom att det krävs
            en enhällighet för att komma vidare.
          </note>
          <note>
            Ett beklagligt men tydligt exempel på detta är oförmågan att
            fatta beslut om en koldioxidavgift för att begränsa luftföroreningarna,
            vilket har nämnts många gånger i denna kammare.
          </note>
          <note>
            Herr talman! Kompromisser för att nå en eftersträvansvärd enhällighet
            är bra. Men när det gäller miljöfrågorna inom EU fungerar inte
            den modellen, eftersom det oftast är någon medlemsstat som av
            någon anledning vill sätta en käpp i hjulet.
          </note>
          <note>
            Vi måste nå resultat på miljöområdet i regeringsförhandlingarna.
            Därför är vi beredda att acceptera beslut med kvalificerade majoriteter.
          </note>
          <note>
            Vi vill se en kärntrupp av medlemsländer, där
          </note>
          <note>
            Sverige ingår, som går före i värnandet av vår natur, och att
            andra medlemsländer ansluter sig i takt med insikt och förmåga.
            Alla skall inte behöva vänta på de som inte vill eller inte kan!
          </note>
          <note>
            Kristdemokraternas modell, som jag speglar här, får naturligtvis
            inte innebära att varje land snickrar ihop godtyckliga miljökrav
            och förtäckta handelshinder. Vi kan mycket väl tänka oss en instans
            inom komissionen, som får i uppgift att granska ländernas förslag
            till miljöåtgärder, så att de verkligen är reella och angelägna.
            Åtgärderna kan sedan föreläggas ministerrådet för beslut, men
            då med kvalificerad majoritet.
          </note>
          <note>
            En sådan modell skulle ge möjligheter för medlemsländer att gå
            före med gott exempel. Vi tror att detta skulle vara mer verkningsfullt
            än modellen allt eller inget. Hittills har det inte blivit mycket
            gjort.
          </note>
          <note>
            Jag vill fråga utrikesministern: Vilka är regeringens argument
            mot Kristdemokraternas linje, att nå fram på något sätt och inte
            invänta den sista posten i sammanhanget?
          </note>
          <note type="speaker">
            Anf. 58 HELENA NILSSON (c):
          </note>
          <note>
            Herr talman! Under dagens debatt har flera inlägg berört frågan
            om internationell brottsbekämpning och att man, för att komma
            vidare och nå ett bättre resultat inom detta samarbete, skall
            yrka på mer överstatlighet. Det har t.o.m. ansetts att Sverige
            ryggar inför diskussionen om överstatlighet.
          </note>
          <note>
            Jag tillhör ett parti, Centerpartiet, som ryggar i den här frågan.
            Det är faktiskt en politisk majoritet i Sveriges riksdag som,
            med den vokabulären, ryggar i frågan. Det beror på att våra medborgare,
            som har valt in oss i Sveriges riksdag, ryggar inför denna diskussion.
            Vi i Centerpartiet gör bedömningen att man inte skall forcera
            i frågan, för då skapar man en klyfta mellan medborgare och politiker
            på ett samarbetsområde inom EU. Vår bedömning är att det finns
            en risk att detta i förlängningen kan stjälpa hela EU-
          </note>
          <note>
            samarbetet, och det är EU-samarbetet alldeles för viktigt för,
            med dess stora och viktiga uppgift att verka för fortsatt fred
            och säkerhet i hela Europa.
          </note>
          <note type="speaker">
            Anf. 59 Utrikesminister LENA HJELM-WALLÉN (s) replik:
          </note>
          <note>
            Herr talman! Holger Gustafsson ställde frågor till mig på miljöområdet,
            framför allt hur man genom mer av kvalificerade majoritetbeslut
            skulle kunna nå ett bättre resultat. Detta är heller ingen fråga
            om antingen eller, för i dag fattas det på miljöområdet många
            beslut med kvalificerad majoritet. Men sedan finns det vissa områden
            där närhetsprincipen ibland gör att vi inte kan ta upp frågorna
            till den typen av votering i
          </note>
          <note>
            EU. När det gäller skattefrågor, t.ex. miljöskatten, tycker vi
            inte att det är lämpligt att tillämpa överstatlighet. Det är alltså
            fråga om en balansgång där det gäller att finna rätt nivå i beslutsfattandet
            och rätt sätt att fatta beslutet.
          </note>
          <note>
            Vi har här i dag talat om regeringskonferensen.
          </note>
          <note>
            Förhoppningsvis har vi kommit varandra litet närmare i den här
            debatten och också kunnat upplysa allmänheten om våra synpunkter.
            Det viktiga för mig är att regeringskonferensen handlar om sådant
            som är väldigt relevant för vanliga människor, nämligen kampen
            för en god miljö, för jämställdhet, för öppenhet och kampen mot
            arbetslösheten - sakfrågor som är väsentliga.
          </note>
          <note>
            Regeringen kritiserade oss i början av regeringskonferensen för
            att vi ägnade oss för mycket åt sakfrågorna. Jag tycker att väldigt
            mycket visar att vår strategi var helt riktig. Nu går regeringskonferensen
            över till frågorna om hur de institutionella frågorna skall hanteras.
            Nu är det dags att ta sig an dem. De kommer att bli litet knepigare
            att förstå sig på, men då har vi ändå bäddat för sådana frågor
            som just är relevanta för medborgarna.
          </note>
          <note type="speaker">
            Anf. 60 HOLGER GUSTAFSSON (kd) replik:
          </note>
          <note>
            Herr talman! Jag tänkte ställa en fråga till utrikesministern,
            men eftersom hennes taletid är förbrukad får jag väl uttrycka
            min egen uppfattning i stället och hoppas att den kan nå fram.
          </note>
          <note>
            För att vara riktigt tydlig skall jag ta upp frågan om koldioxidavgiften
            eller, som en del säger, koldioxidskatten. Vi ser fördelen i att
            också på detta område tillämpa majoritetsbeslut. Det ger möjligheter
            för länder att gå vidare som ett gott exempel. Miljön tjänar på
            detta. Det skulle dessutom vara intressant för
          </note>
          <note>
            Sverige att, som ett gott miljöland, kunna gå före och visa vägen.
            Vi tror att de små stegens föredöme är bättre än att inget händer
            därför att vi sitter fast i en enhällighet.
          </note>
          <note type="speaker">
            Anf. 61 STEN TOLGFORS (m):
          </note>
          <note>
            Herr talman! Sverige är mer beroende av en väl fungerande gemensam
            utrikes- och säkerhetspolitik än många andra EU-länder, dels naturligtvis
            av geografiska skäl - vi befinner oss närmare ett ännu inte stabiliserat
            f.d. Sovjetunionen än t.ex. Belgien och
          </note>
          <note>
            Frankrike - dels av säkerhetspolitiskt strukturella skäl. Vi
            står vid sidan av medlemskap i en vital del av den europeiska
            säkerhetsstrukturen, nämligen NATO.
          </note>
          <note>
            Likväl framställs ofta GUSP som ett problem för
          </note>
          <note>
            Sverige. Jag menar att det beror på en föråldrad världsbild.
            Ingenting kan vara felaktigare. Sverige måste aktivt medverka
            till att praktiskt bygga den nya alleuropeiska säkerhetsordning
            som så många svenska politiker i ord har bekänt sig till. Detta
            förutsätter en vitalisering i synens på GUSP, som av allt att
            döma kommer framstå som den politiska kärnan i en sådan ny säkerhetsordning.
            Det förutsätter att vi uppdaterar vår världsbild i debatten.
          </note>
          <note>
            Vilka är då de stora GUSP-relaterade frågorna i
          </note>
          <note>
            IGC?
          </note>
          <note>
            För det första handlar det om att föra in Petersbergsuppgifterna
            i fördraget. Här råder en påtaglig samstämmighet om att EU skall
            ges möjligheten att agera genom fredsbevarande åtgärder, krishantering,
            fredsskapande åtgärder, evakueringsuppdrag och humanitära insatser.
            Läxan från Jugoslavienkriget visar behovet av detta.
          </note>
          <note>
            För det andra handlar det om en vitalisering av beslutssystemet
            just med ett mellanstatligt samarbete.
          </note>
          <note>
            Därmed följer i dag krav på enhällighet i beslutsfattandet.
          </note>
          <note>
            Hävdandet av den nationella vetorätten har blivit till något
            av ett axiom i den svenska debatten. Men jag tycker att det i
            stället är dags att fråga om det verkligen ligger i Sveriges nationella
            intresse att hävda vetorätten på IGC. Det finns skäl att ifrågasätta
            detta.
          </note>
          <note>
            Det irländska ordförandeskapet skriver i det utkast som ligger
            till grund för de fortsatta diskussionerna att alla beslut inom
            GUSP skall kunna fattas med kvalificerad majoritet, undantaget
            de gemensamma åtgärderna och beslut med militära aspekter eller
            försvarsaspekter.
          </note>
          <note>
            När enhällighet krävs skall sådan inte hindras av att en medlemsstat
            avger en förklaring om konstruktiv röstnedläggelse. Man behöver
            då inte tillämpa beslutet, men får heller inte hindra det.
          </note>
          <note>
            Man tänker sig också att ingen omröstning skall ske om en stat
            hänvisar till ett nationellt politiskt skäl för att motsätta sig
            ett beslut. Frågan skall då i stället kunna hänskjutas till Europeiska
            rådet, där det krävs enighet.
          </note>
          <note>
            Enligt min mening är dessa förslag bra, men de borde vara mer
            långtgående. Någon form av kvalificerad majoritet bör gälla också
            för beslut om gemensamma aktioner. Varje diskussion om beslutssystemet
            i GUSP måste nämligen ses mot bakgrund av den förestående utvidgningen,
            som är av central betydelse för Sverige och Europa. Redan i dag
            hanterar vi i EU, inom ramen för GUSP, frågor som rör nationella
            minoriteter. Är det då rimligt att riskera att den gemensamma
            utrikes- och säkerhetspolitiken förlamas i en situation där EU:s
            yttre gräns flyttas så att etniska, kulturella och historiska
            konflikter potentiellt kan finnas inom EU:s direkta närområde?
            Det är i stället i just sådana situationer som EU behöver kunna
            agera utan hinder, även om ett medlemsland är mer eller mindre
            berört av en känslig situation.
          </note>
          <note>
            Det är ett politiska faktum, herr talman, att möjligheten för
            en majoritet av EU:s medlemsländer att köra över ett land inom
            ramen för GUSP alltid kommer att utnyttjas med utomordentligt
            stor restriktivitet och enbart när det är av allra största betydelse
            för fred och stabilitet. Allt annat vore kontraproduktivt. Skulle
            man inom GUSP regelmässigt börja köra över länder, skulle grunden
            för den gemensamma politikens legitimitet urholkas. De flesta
            beslut fattas i samförstånd inom GUSP - nu och i framtiden.
          </note>
          <note>
            Jag tycker att det är viktigt att säga att regeringen bör tona
            ned kampen för vetorätten och argumentera för Sveriges grundläggande
            nationella intresse av en potent gemensam utrikes- och säkerhetspolitik.
            Det gäller att se att möjligheten till majoritetsbeslut faktiskt
            ligger i Sveriges intresse.
          </note>
          <note>
            Regeringen talade i skrivelsen till riksdagen inför regeringskonferensen
            om att kunna acceptera majoritetsbeslut i frågor med begränsad
            räckvidd. I EU 96-
          </note>
          <note>
            kommittén, där bl.a. jag själv var medlem, talade vi i stället
            om att beslut i frågor som inte är av vitalt intresse för ett
            medlemsland i hög grad skall kunna fattas med kvalificerad majoritet.
            Det är en långtgående formulering. Den går längre än vad regeringen
            har gjort tidigare.
          </note>
          <note>
            Man kan se fyra olika nivåer där vetorätten i dag är relevant
            inom GUSP. För det första gäller det traktatsförändringar. Där
            ifrågasätts den inte i dag och kommer knappast att ifrågasättas
            i framtiden. För det andra gäller det när Europeiska rådet fattar
            beslut om principerna för GUSP. Inte heller på den punkten ifrågasätts
            vetorätten. För det tredje gäller det beslut om konkreta gemensamma
            ståndpunkter och åtgärder om vilka det i dag krävs enhällighet.
            Där kräver alltså ordförandeskapet att man, åtminstone vad gäller
            ståndpunkter, skall överge vetorätten. För det fjärde gäller det
            verkställighetsbeslut i fråga om de gemensamma ståndpunkterna
            och åtgärderna. Här kan man redan i dag gå ifrån vetorätten om
            man fattar beslut om det tidigare.
          </note>
          <note>
            Det finns alltså inom GUSP, likväl som inom andra internationella
            samarbeten som har säkerhetspolitisk betydelse, som OSSE, en tradition
            av att kunna fatta beslut utan att hävda en nationell vetorätt
            fullt ut.
          </note>
          <note>
            Jag tycker att vi skall anknyta till den traditionen och driva
            på för att få ett så potent samarbete som möjligt.
          </note>
          <note>
            Vi ser nu ett Europa som förändras. Det vore därför tråkigt om
            Sveriges syn på vetorätten präglades av en världsbild som lever
            kvar sedan den gamla blockuppdelningens tid. Vi lever i en tid
            där det är samarbetet, integrationen, som borgar för en fredlig
            utveckling i vår del av världen. Då måste vi också utnyttja möjligheten
            att hela EU kan dra åt samma håll och se till att inte ett enda
            land skall kunna blockera de övriga länderna - vare dig det rör
            sig om 12, 15 eller 20 -
          </note>
          <note>
            från att gå vidare och verka för fred och säkerhet i vår del
            av världen.
          </note>
          <note type="speaker">
            Anf. 62 BIRGITTA HAMBRAEUS (c) replik:
          </note>
          <note>
            Herr talman! Vetot är ett sätt för ett land att behålla sin suveränitet.
            Sten Tolgfors sade här att man måste ha ett mer potent samarbete.
            För det land som blir överkört, och som alltså har förlorat sin
            suveränitet, kanske en sådan potens känns väldigt riskabel.
          </note>
          <note>
            I folkomröstningen sade regeringen väldigt tydligt att vetot
            gör att vi inte kan tvingas till någonting i
          </note>
          <note>
            Sverige när det gäller utrikes- och säkerhetspolitiken.
          </note>
          <note>
            Med den tolkning jag gör av det föregående inlägget, vill alltså
            Moderaterna att Sverige skall kunna tvingas i utrikes- och säkerhetspolitiska
            frågor. Det är en klar avvikelse från informationen i samband
            med folkomröstningen.
          </note>
          <note type="speaker">
            Anf. 63 STEN TOLGFORS (m) replik:
          </note>
          <note>
            Herr talman! Jag tycker att det här inlägget visar precis vad
            jag sade, att det i vissa partier lever kvar en världsbild sedan
            det kalla kriget dagar. Man ser på svensk utrikespolitik utifrån
            föreställningen att det hela tiden är någon annan som skall tvinga
            på oss något hemskt och farligt. Det handlar om någonting helt
            annat i dag. Det handlar om att gemensamt ta ansvar för den europeiska
            freden. Där tycker jag att
          </note>
          <note>
            Sverige skall vara lika delaktigt som andra länder.
          </note>
          <note>
            Jag är inte det minsta orolig för att Sverige skall bli överkört
            inom den gemensamma utrikespolitiken i för oss väldigt viktiga
            frågor. Det kommer att hända oerhört sällan över huvud taget att
            något land körs över. Anledningen till det redovisade jag nyss
            i talarstolen: Börjar man köra över länder hit och dit, så försvinner
            legitimiteten inom hela den gemensamma utrikes- och säkerhetspolitiken
            och man biter sig själv i foten.
          </note>
          <note>
            Det är tråkigt att det finns partier i vår riksdag som inte vill
            se världen som den ser ut nu utan som förtvivlat håller fast vid
            en 10-15 år gammal världsbild.
          </note>
          <note type="speaker">
            Anf. 64 BIRGITTA HAMBRAEUS (c) replik:
          </note>
          <note>
            Herr talman! Vi är alltså överens om att det är skadligt för
            samarbetet att köra över länder. Därför borde vi också kunna vara
            överens om att det är väldigt bra att faktiskt behålla vetot när
            det gäller sådana här vitala intressen. Jag tycker att regeringen
            verkar föra den rätta politiken i IGC-förhandlingarna.
          </note>
          <note type="speaker">
            Anf. 65 STEN TOLGFORS (m) replik:
          </note>
          <note>
            Herr talman! Vi känner sedan tidigare till att två partier i
            vår riksdag pratar om beslutssystemen i EU
          </note>
          <note>
            som om de vore frikopplade från alla andra. Principen t.ex. om
            konsensus minus ett, som vi moderater har talat om, finns inom
            OSSE. Jag har inte hört några dramatiska tal i vår riksdag som
            klagar på att det är en odemokratisk princip eller en fara för
            Sverige. Sverige har inte vetorätt i FN:s säkerhetsråd och på
            andra håll, och det finns inte heller några miljöpartister eller
            vänsterpartister som talar om detta i dramatiska termer. Här handlar
            det om att skapa en gemensam säkerhet för framtiden, inte om att
            titta bakåt.
          </note>
          <note>
            Som jag redovisade tidigare i talarstolen, pratar ordförandeskapet
            om att man fortfarande inte skall köra över länder i frågor som
            har nationell politisk betydelse. Det jag också försökte trycka
            på tidigare, är att jag tycker att det här är en för vag formulering.
          </note>
          <note>
            Det vore bättre att gå till det vi i EU 96-kommittén talade om;
            vitalt nationellt intresse. Det är en skarpare, tydligare formulering.
            Då får vi inte en situation där hela EU:s samarbete blockeras
            av något eller några enstaka länder med speciella intressen.
          </note>
          <note type="speaker">
            Anf. 66 KENNETH KVIST (v):
          </note>
          <note>
            Herr talman! I vår tid växer möjligheterna att lösa många av
            världens problem. Mänsklighetens produktiva krafter utvecklas
            med en oerhörd styrka - liksom insikterna om våra ekologiska och
            sociala livsvillkor.
          </note>
          <note>
            Trots detta går utvecklingen i många avseenden i negativ riktning.
            Ett snedvridet makt- och fördelningssystem skapar, på den europeiska
            kontinenten och på flera andra håll, massarbetslöshet, växande
            sociala klyftor, social utslagning och fattigdom och ett växande
            utanförskap. Tendenserna till brutalisering av hela vår samhälleliga
            existens är påtagliga och allvarliga.
          </note>
          <note>
            Människorna behöver givetvis internationellt samarbete. Men EU
            har i Europa förvänt detta behov. EU
          </note>
          <note>
            har konstruerats för att stärka den kapitalistiska maktstrukturen
            och utvecklats som ett projekt som lägger alltmer makt över medlemsländerna
            och folken i en elits händer. EU är till sin karaktär ett eliternas
            projekt betydligt mer än det är det fredsprojekt som det kallas
            för i den EU-lyrik som vi har hört exempel på också här i dag.
          </note>
          <note>
            I det här läget sammanträder nu EU:s regeringskonferens för att
            vidareutveckla unionen. Mycket litet talar för att konferensen
            kommer att förändra EU så att talet om "folkens Europa" kommer
            att bli annat än tomma sloganer. Snarare tycks utvecklingen av
            konferensen gå dithän att eliternas makt befästs, att över politik
            och folkvilja stående institutioner förstärks, att stora stater
            befäster och ökar sin makt på de mindres bekostnad och att folkens
            demokratiska möjligheter att påverka politikens utveckling och
            innehåll försvagas.
          </note>
          <note>
            EU har genom sin politik, att ensidigt inrikta sig på att bekämpa
            inflationen och att upprätthålla valutastabiliteten, förstärkt
            arbetslösheten och bidragit till djupare sociala klyftor. Enligt
            EMU-projektet skall viktiga delar av den ekonomiska politiken
            i Europa styras av en politiskt oavsättlig och inför väljarna
            oansvarig liten krets av centralbanksdirektörer.
          </note>
          <note>
            EMU:s ensidiga konvergenskrav har bidragit till att fördjupa
            den sociala krisen i Europa.
          </note>
          <note>
            När Sverige gick in i regeringskonferensen gjorde man det med
            flera ambitioner som vi gärna kan beteckna som sympatiska. En
            av dessa var att utveckla
          </note>
          <note>
            EU till vad man kallade en sysselsättningsunion. Det låg naturligtvis
            en del illusioner i detta. Inte skulle väl vårt relativt lilla
            land kunna förmå att leda in EU som helhet i en helt ny politik
            gentemot arbetslösheten.
          </note>
          <note>
            Och vi börjar nu skymta resultaten av de i och för sig lovvärda
            svenska ambitionerna. De verkar inte bli lysande.
          </note>
          <note>
            I det förslag till kapitel om sysselsättningsunion som det irländska
            ordförandeskapet sammanfattat -
          </note>
          <note>
            det som hittills föreligger - finns inga tankar om att arbetslöshetsbekämpning
            skall vara ett huvudmål för den ekonomiska politiken. Överordnade
            mål är de som betecknas som prisstabilitet och sträng s.k. budgetdisciplin,
            dvs. fortsatta sociala försämringar för en stor del av Europas
            folk. Vad man däremot anar bakom formuleringarna är de s.k. Essenprinciperna,
            där uppluckrad arbetsrätt, ökade löneklyftor samt försämringar
            i trygghetssystemen påstås stimulera jobben. Detta är mest högerpolitisk
            skåpmat.
          </note>
          <note>
            Sverige har kanske bidragit till att få upp sysselsättningsfrågorna
            på dagordningen, men kan socialdemokraterna verkligen vara nöjda
            med det hittillsvarande förslaget från ordförandeskapet? Om det
            har någon effekt kommer det ju snarast att binda oss vid en förstärkt
            högerpolitik, med allt vad det innebär av fördjupade klyftor.
            Det ursprungliga förslaget till sysselsättningsunion - presenterat
            bl.a. av Allan Larsson och i Carlsson-Rasmussen-rapporten - handlade
            om en europeisk stimulanspolitik, men det förslaget är egentligen
            avvisat, då det är oförenligt med EMU.
          </note>
          <note>
            En annan fråga som Sverige har drivit är om öppenhet och offentlighet.
            Det är bra att Sverige har gjort det, men det svenska ambitionerna
            har inte heller här lett så långt som vi skulle kunna hoppas.
            I
          </note>
          <note>
            stället skall det enligt förslagen vara upp till varje institution
            att själv avgöra graden av offentlighet.
          </note>
          <note>
            Diarier över inkomna och upprättade handlingar, som är nödvändiga
            för att öppenheten skall bli något, kommer alltfort att saknas.
            Sverige måste verkligen driva på ytterligare i dessa frågor för
            att vi skall kunna få ett positivt resultat.
          </note>
          <note type="speaker">
            Anf. 67 ROY OTTOSSON (mp):
          </note>
          <note>
            Herr talman! En rad opinionsundersökningar under det senaste
            året visar entydigt att en stor majoritet av svenska folket är
            missnöjda med det svenska medlemskapet i den europeiska unionen.
            En stor majoritet av svenska folket skulle säga nej om det vore
            folkomröstning i dag. Men när folkomröstningen hölls för några
            år sedan fanns en knapp majoritet för svenskt medlemskap. Man
            måste fråga sig vad som har hänt. Vad är det som har fått så många
            som röstade ja den gången att nu känna sig lurade? Vad är det
            som gör att så många har ändrat ståndpunkt och nu blivit mer kritiska?
          </note>
          <note>
            Jag är för min del övertygad om att många röstade ja den gången
            för att ja-sidan lovade pengar och minskad arbetslöshet om vi
            bara blev medlemmar i den europeiska unionen. Ja-sidan hotade
            faktiskt med ytterligare nedskärningar i välfärden och ökad arbetslöshet
            om vi, svenska folket, skulle nöja oss med att fortsätta vårt
            europeiska samarbete som tidigare. Jag minns ryktet som spreds
            de sista dagarna före omröstningen att om det blev majoritet för
            nej-sidan så skulle regeringen omedelbart sätta sig i krismöte
            och omgående lägga fram ett nytt digert sparpaket.
          </note>
          <note>
            Som vi alla nu vet innebär medlemskapet i Europeiska unionen
            att svenska staten får betala medlemsavgifter på snart ca 20 miljarder.
            Det kan jämföras med det valfläsk på 10 miljarder som statsministern
            utlovade i går. Det blev ja i folkomröstningen, och som tack för
            detta höjdes fastighetsskatten, arbetsgivaravgifterna, momsen
            på vissa områden, t.ex. serveringstjänster, energiskatter osv.
            Dessa skattehöjningar har gjort oss fattigare. Det har stramat
            åt svensk ekonomi och svenskt näringsliv, och det har gjort fler
            arbetslösa. I finansieringen av EU-utgifterna ingår även besparingar
            på forskning och regionalpolitik, vilket också bidrar till konkreta
            försämringar i vårt land.
          </note>
          <note>
            De utlovade förbättringarna för svensk ekonomi har samtidigt
            uteblivit. För oss i Miljöpartiet de gröna är detta ingen överraskning.
            De ekonomiska fördelarna med fri handel, samarbete och öppna gränser
            hade vi redan genom avtal med EU. Medlemskapet innebar inte någon
            förbättring i det avseendet.
          </note>
          <note>
            Herr talman! Medlemskapet i EU kan inte rädda
          </note>
          <note>
            Sveriges ekonomi och arbetsmarknad. Det är en lång rad politiska
            misslyckanden under lång tid som har skapat Sveriges ekonomiska
            problem och de problem vi har på arbetsmarknaden. Det är bara
            vi själva som kan lösa de problemen. Vi i Miljöpartiet de gröna
            har aktivt medverkat till budgetsaneringen och till att få i gång
            satsningen på gröna jobb, utbildning, fler företag. Vi kommer
            att fortsätta lägga fram förslag i den riktningen, och vi kommer
            också att vara beredda på att samarbeta med regeringen i syfte
            att uppnå konkreta, positiva resultat för bättre ekonomi och fler
            jobb.
          </note>
          <note>
            Svensk ekonomi har allvarliga strukturella problem, som medför
            att arbetslösheten fastnar på en oacceptabelt hög nivå, vilket
            medför en växande miljöskuld och hotar välfärdens grundvalar.
            Vi i
          </note>
          <note>
            Miljöpartiet de gröna har alltid varnat för dessa problem och
            föreslagit en annan, mer ansvarsfull och långsiktigt hållbar ekonomisk
            politik.
          </note>
          <note>
            Medlemskapet i EU innebär dessvärre att vi i
          </note>
          <note>
            Sverige har blivit alltmer beroende av beslut som fattas centralt
            i unionen. Våra möjligheter att själva fatta beslut om våra egna
            angelägenheter har minskat.
          </note>
          <note>
            Vi kan inte längre styra över oss själva i samma grad som tidigare.
            Det innebär att vi har fått sämre förutsättningar att lösa våra
            inhemska problem. EU-
          </note>
          <note>
            medlemskapet innebär att vi tvingas betala ett högre pris för
            att kunna bedriva en politik som löser de svenska problemen. Den
            ökade bristen på svensk självständighet i det europeiska samarbetet
            innebär att svenska medborgare får tunnare plånböcker och färre
            jobb.
          </note>
          <note>
            Vi står nu inför två stora steg i samma riktning:
          </note>
          <note>
            genomförandet av den ekonomiska och monetära unionen, EMU, och,
            som det ser ut, regeringskonferensens skärpning av EU:s ambitioner
            att bli en verklig superstat.
          </note>
          <note>
            Den svenska regeringen medverkar aktivt i bägge dessa steg inom
            EU, såvitt jag har förstått. Det senaste halvåret har EMU kommit
            att diskuteras alltmer i
          </note>
          <note>
            Sverige. EMU-utredningen har klart visat att de ekonomiska riskerna
            för Sverige är mycket stora och att
          </note>
          <note>
            Sverige därför bör stanna utanför EMU. Utredningen har i hög
            grad bekräftat den kritik som vi i Miljöpartiet de gröna på ekonomiska
            grunder har riktat mot
          </note>
          <note>
            EMU-projektet. Vi kan konstatera att när en saklig utredning
            om EMU äntligen kom till stånd, visade det sig att EMU var en
            dålig idé. Miljöpartiet de gröna anser att dåliga idéer inte skall
            genomföras.
          </note>
          <note>
            Herr talman! Dagens debatt om regeringskonferensen har visat
            att det europeiska samarbetet har förbytts till bildandet av en
            ny superstat i Västeuropa.
          </note>
          <note>
            Det är missvisande att kalla EU-medlemskapet för samarbete, eftersom
            medlemsländerna i praktiken upplöses som suveräna stater och i
            stället blir län i den framväxande superstaten EU. Den tveksamhet
            som hittills rått i den allmänna debatten om huruvida
          </note>
          <note>
            EU är ett samarbete eller ett supermaktsprojekt borde nu kunna
            förvisas till historiens skräpkammare.
          </note>
          <note>
            Vi blev medlemmar i EU genom en folkomröstning, och det är rimligt
            att folket får en ny chans att rösta om vi verkligen skall fortsätta
            på den här vägen.
          </note>
          <note>
            Jag tror inte att det var det här man röstade för tidigare. Det
            är stora förändringar som sker i och med regeringskonferensen
            och EMU-projektet. Det finns skäl att återigen pröva om detta
            är något som vi verkligen vill ha.
          </note>
          <note type="speaker">
            Anf. 68 STEN TOLGFORS (m) replik:
          </note>
          <note>
            Herr talman! Den gamla nej-sidan ägnar sig åt att hävda att ja-sidan
            hotade in Sverige i EU. Se inte grandet i ja-sidans öga utan se
            bjälken i ditt eget, Roy
          </note>
          <note>
            Ottosson!
          </note>
          <note>
            I Nej till EU:s studiebok "Vinnare och förlorare i den europeiska
            unionen" framställdes fredstanken som en dödskalle i nazisthjälm
            med kulhål i tinningen. Den inre marknaden var en bild av en haschrökande
            hora. Det var "Fästning Europa" och taggtråd satt runt EU. Nu
            ser vi att den gamla nej-sidan inte lägger två strån i kors för
            att hjälpa nya länder in.
          </note>
          <note>
            Maten var en bild på apelsinjuice som skulle innehålla uran 239.
            Demokratin skulle försvinna, och 80 % av besluten skulle fattas
            i Bryssel.
          </note>
          <note>
            Vem fick rätt, Roy Ottosson?
          </note>
          <note type="speaker">
            Anf. 69 ROY OTTOSSON (mp) replik:
          </note>
          <note>
            Herr talman! Jag tog i mitt anförande upp en del ekonomiska frågor.
            Det gjorde jag just för att det visade sig att huvudargumentet,
            att vi skulle vinna ekonomiskt på att bli medlemmar, inte höll.
            Det var luft.
          </note>
          <note>
            Jag kan medge att även nej-sidan hade en del hotbilder som var
            väl överdrivna. Men det hindrar inte att svenska folket måste
            få en talan i den här frågan. Det finns en väldig skillnad mellan
            den debatt som förs här och den debatt som man möter ute i landet
            när det gäller EU-frågan, regeringskonferensen och EMU. Jag har
            försökt föra in litet av det som svenska folket faktiskt ser och
            bryr sig om, nämligen vilka effekter medlemskapet har för dem
            själva och för deras egen ekonomi.
          </note>
          <note>
            Tyvärr har det gått baklänges ekonomiskt sett sedan vi blev medlemmar.
            Vi har inte vunnit på det, vi har förlorat. Det visar sig att
            många av de löften som utställdes var felaktiga.
          </note>
          <note>
            Nu går EU vidare. Regeringskonferensen innebär ytterligare steg
            mot den superstat som jag beskrev, mycket översiktligt i och för
            sig. Jag tycker att det har bekräftats av dagens debatt att det
            går åt det hållet.
          </note>
          <note>
            Därför finns det skäl att pröva det här igen, eller hur?
          </note>
          <note type="speaker">
            Anf. 70 STEN TOLGFORS (m) replik:
          </note>
          <note>
            Herr talman! Den gamla nej-sidan ägnade sig åt att säga: Om det
            blir ett nej i folkomröstningen kommer ja-sidan att fortsätta
            att folkomrösta och folkomrösta, ända tills det blir som de vill.
            Vad gör den gamla nejsidan nu? Jo, nu säger de att det skall folkomröstas
            och folkomröstas ända tills det blir som Roy Ottosson vill. Tala
            om hyckleri!
          </note>
          <note>
            Så till ekonomin. Inte någon inom ja-sidan, i alla fall ingen
            jag känner, sade att alla effekter skulle komma på något års sikt.
            Nej-sidan var ute redan någon månad efter medlemskapet och sade:
            Se, det blev inte som ni sade.
          </note>
          <note>
            Det handlar om att bygga ett starkare Sverige i samarbete med
            övriga Europa. Det kommer att ta år, det har ingen förnekat.
          </note>
          <note>
            Jag vill däremot hävda, även om tiden inte medger att jag utvecklar
            det nu, att vi redan har sett ett antal positiva effekter.
          </note>
          <note type="speaker">
            Anf. 71 ROY OTTOSSON (mp) replik:
          </note>
          <note>
            Herr talman! Folkomröstningens resultat har genomförts. Vi har
            inte satt oss i vägen för det. Sverige är medlem i EU.
          </note>
          <note>
            Nu utvecklas EU. Det förändras. EMU har blivit aktuellt. Det
            finns naturligtvis skäl, eftersom vi är medlem i EU genom en folkomröstning,
            att också gå tillbaka till folket med större och viktiga förändringar
            som är av avgörande betydelse för Sveriges egen suveränitet och
            för våra möjligheter att styra över oss själva även i framtiden.
            Det finns skäl att då också gå tillbaka till folket. Så enkelt
            är det.
          </note>
          <note>
            Det här är inte något konstigt. En rad andra EU-
          </note>
          <note>
            länder kommer att ha liknande omröstningar just för att det handlar
            om den här grundläggande frågan.
          </note>
          <note>
            Vi respekterar folkomröstningen. Det är mycket viktigt att sådana
            respekteras. Det är därför Sverige är medlem i EU. Vi har inte
            motverkat det. Beslutet fattades och vi lade ned våra röster här
            i riksdagen.
          </note>
          <note type="speaker">
            Anf. 72 BERIT LÖFSTEDT (s) replik:
          </note>
          <note>
            Herr talman! Det går för sig att beskriva allt som är eländigt.
            Det är t.o.m. ganska enkelt att beskriva elände. Man kan både
            tänka ut det själv och hitta på annat.
          </note>
          <note>
            När jag lyssnade på Roy Ottosson hörde jag, med tanke på att
            debatten handlar om en regeringskonferens, inte något förslag
            om vad man skall göra i stället för de förslag som nu ligger på
            bordet. Vad skall det vara i stället? Är i stället ett nej? Är
            det för övrigt ett ja till det första Maastrichtfördraget?
          </note>
          <note>
            Jag blev litet konfunderad mot slutet av Roy Ottossons inlägg.
            Jag funderade över om han menar att vi skall ha en folkomröstning
            om ett utträde ur unionen. Menar han det eller vill han ha en
            folkomröstning om resultatet av förhandlingarna?
          </note>
          <note type="speaker">
            Anf. 73 ROY OTTOSSON (mp) replik:
          </note>
          <note>
            Herr talman! Jag har i debatten försökt föra in den debatt som
            förs ute bland allmänheten. Jag tycker att den har sin givna plats
            även i riksdagens plenisal. Jag är medveten om att jag därmed
            har avstått från att gå in på de många i och för sig intressanta
            detaljer som nu diskuteras i regeringskonferensen. Jag har inte
            någonting emot att diskutera dem.
          </note>
          <note>
            Vad jag menar är att den här regeringskonferensen leder fram
            till ett resultat som innebär att EU förändras i vissa avseenden.
            Detta tillsammans med EMU-
          </note>
          <note>
            frågan innebär att vi står inför en delvis ny situation, och
            eftersom svenska folket genom en folkomröstning förde in oss som
            medlem i EU finns det skäl att pröva om man också är beredd att
            ta de nya steg som nu kommer.
          </note>
          <note>
            En folkomröstning bör naturligtvis handla om konferensens resultat.
            Vi skall inte upprepa oss och ha samma omröstning som vi har haft
            tidigare. Det är självklart.
          </note>
          <note type="speaker">
            Anf. 74 BERIT LÖFSTEDT (s) replik:
          </note>
          <note>
            Herr talman! Jag får en känsla av att Roy Ottosson redan har
            bestämt sig för att vi skall ha en folkomröstning och att nej-alternativet
            är att säga nej till det nya resultatet. Vad jag då funderar mycket
            över är vad
          </note>
          <note>
            Roy Ottosson vill säga ja till. Hur skulle det se ut?
          </note>
          <note>
            För övrigt anser jag att det är utomordentligt väsentligt att
            allmänheten deltar i diskussioner om regeringskonferensen. Det
            är därför jättebra att vi har en sådan här öppen diskussion på
            denna allmänhetens arena här i dag.
          </note>
          <note type="speaker">
            Anf. 75 ROY OTTOSSON (mp) replik:
          </note>
          <note>
            Herr talman! Det är möjligt att jag kommer att förorda ett nej
            till resultatet av regeringskonferensen när det är färdigt, om
            det går som jag misstänker i dag. Det kan ju faktiskt gå åt ett
            helt annat håll rätt vad det är, rent teoretiskt. Så det är i
            och för sig en öppen fråga, och det finns ingen anledning för
            mig att binda mig slutgiltigt. Fortsätter det på det sätt som
            det har gjort hittills tycker jag dock att det borde bli ett nej.
            Men detta får folket avgöra.
          </note>
          <note>
            Jag menar att eftersom svenska folket genom en folkomröstning
            har fört in oss som medlem och eftersom EU nu förändras i många
            viktiga avseenden, bl.a.
          </note>
          <note>
            i just de frågor som var mest kontroversiella i folkomröstningen
            - EMU-projektet är ju ytterst kontroversiellt - finns det skäl
            att pröva om vi skall gå vidare med det här.
          </note>
          <note>
            Vad det leder till i nästa steg vet inte jag. Det beror ju på
            resultatet. Men jag tycker att det finns skäl att respektera folkets
            vilja när det gäller de grundläggande frågorna om Sveriges suveränitet
            och om vilken förmåga vi skall ha att styra oss själva. Det är
            ju något som angår alla, också utanför den här plenisalen.
          </note>
          <note type="speaker">
            Anf. 76 BERIT LÖFSTEDT (s):
          </note>
          <note>
            Herr talman! Det pågår alltså en regeringskonferens. Det är väl
            åtminstone vi här i lokalen, även om vi inte är särskilt många,
            medvetna om. Det har ju pågått en diskussion om det i ungefär
            tre timmar vid det här laget.
          </note>
          <note>
            Regeringskonferenser är inte någonting nytt i EU.
          </note>
          <note>
            De har förekommit tidigare och de kommer att anordnas även i
            framtiden. Regeringskonferenser i EU hålls för att avgöra vad
            EU skall bestämma om och hur.
          </note>
          <note>
            Skall beslut fattas med enhällighet eller med majoritet? På vilket
            sätt skall Europaparlamentet ha inflytande? Kan Sveriges riksdag
            eller för den delen den franska nationalförsamlingen få säga sitt?
            Skall EU
          </note>
          <note>
            bekämpa internationell brottslighet och i så fall hur?
          </note>
          <note>
            Medborgarna i EU-länderna är alla på olika sätt konsumenter.
            Hur skall då deras intressen tas till vara?
          </note>
          <note>
            Hur skall de få veta vad de köper och äter, hur bra eller dålig
            en vara är och när och var den är tillverkad?
          </note>
          <note>
            Sådana och andra frågor kan ställas i en regeringskonferens,
            detta helt enkelt därför att det är medlemsländerna som bestämmer
            vad EU skall ägna sig åt. Kommissionen, parlamentet eller ministerrådet
            i EU kan inte ge sig på andra områden än de som länderna har bestämt
            att de skall ägna sig åt. EU är dess medlemsländer.
          </note>
          <note>
            Senast EU höll regeringskonferens satt vi svenskar på åskådarplats.
            Vi kunde läsa en del, men inte särskilt mycket, i tidningarna
            om vad som pågick. Några av oss hade kanske litet mer information,
            men ingen visste särskilt mycket. Vi var nämligen inte med. Vi
            tillhörde inte EU. Det var naturligtvis inte EU:s fel att vi inte
            visste så mycket då.
          </note>
          <note>
            Under tiden som den förra regeringskonferensen pågick och även
            senare när vi arbetade med att ta ställning till det svenska medlemskapet
            såg många av oss fördelar med EU. Men vi såg också nackdelar.
          </note>
          <note>
            Arbetslösheten i EU var alldeles för hög, trots att man under
            många år hade arbetat för att få ordning på ekonomierna och förbättra
            människors villkor.
          </note>
          <note>
            Det fanns visserligen diverse program för att stimulera kvinnors
            situation och inflytande i EU, men i stort sett var det nog ett
            gubbvälde. Det var svårt att få tag på handlingar och beslutsunderlag
            i EU. Det var med andra ord litet dåligt med insynen.
          </note>
          <note>
            Detta och mycket annat hade många av oss åsikter om då. Några
            ansåg att allt bara var förkastligt och inget att ha att göra
            med. Det tycks vara så fortfarande. Andra, t.ex. jag själv, trodde
            att EU kunde förändras och förbättras. Egentligen tror jag att
            det är drivkraften för de flesta av oss som arbetar i en politisk
            demokrati att vi faktiskt tror att det går att förändra villkoren
            i vårt svenska samhälle och utanför våra gränser.
          </note>
          <note>
            Skillnaden vid den här regeringskonferensen är att vi nu är med.
            Nu sitter Sverige vid förhandlingsbordet och har en röst, precis
            som alla andra medlemmar, stora som små. Nu kan vi lägga fram
            förslag om förändringar på de områden som vi kunde ha åsikter
            om förra gången. Vi kan, hittills i alla fall, notera riktigt
            hyggliga framgångar.
          </note>
          <note>
            Det finns ett starkt och växande stöd för att EU
          </note>
          <note>
            skall ha en roll när det gäller att ge människor jobb.
          </note>
          <note>
            Det skall bli mer insyn i EU. Kvinnor måste få komma fram bättre.
          </note>
          <note>
            En långsiktigt gångbar utveckling på miljöområdet vinner alltmer
            gehör. EU måste få tydligare uppgifter när det gäller att stärka
            en fredlig utveckling.
          </note>
          <note>
            Det är exempel på områden som vi från svensk sida engagerat oss
            i med mycket bred enighet också på hemmaplan. Parentetiskt, men
            inte av föga vikt, vill jag säga att jag upplever att det finns
            utomordentligt konstruktiva och ansvarstagande engagemang från
            många partier i den här frågan. Man tar del, kommer med åsikter
            och lägger förslag. Om man å andra sidan nästan bara säger nej
            eller ropar på vargen ställer man sig förstås utanför alla möjligheter
            att denna gång vara med och påverka EU:s utveckling.
          </note>
          <note>
            Från svensk sida kommer vi inte att få igenom allt vi önskar
            den här gången. Det får inget annat land heller. Det är egentligen
            en av finesserna i samarbetet.
          </note>
          <note>
            Alla skall vara med och bestämma. I 15 demokratier värderar människor
            olika frågor på olika sätt. Vi svenskar vill vara med och förbättra
            EU från våra utgångspunkter. Då måste vi ha respekt för att människor
            i andra länder också vill det från sina utgångspunkter.
          </note>
          <note>
            Dessutom har vi utvidgningen. Denna oerhört viktiga fråga. Den
            som verkligen handlar om fred och solidaritet i vår del av världen.
            Till slut kanske den kräver litet extra uppoffring av oss svenskar,
            både vad gäller pengar och inflytande. Då måste vi vara beredda
            att göra det. Fred och säkerhet är alltid att föredra framför
            oro och konflikt.
          </note>
          <note type="speaker">
            Anf. 77 STEN TOLGFORS (m) replik:
          </note>
          <note>
            Herr talman! Det finns en fråga där varken politiker eller andra
            haft full möjlighet att delta i debatten eftersom det har saknats
            underlag. Det gäller sysselsättningsunionen. Först fick EU 96-kommittén
            i uppdrag att låta utreda den. Vi lyckades inte hitta någon svensk
            forskare som var villig att åta sig uppdraget eftersom det saknades
            underlag. Frågan skickades vidare till Calmforsutredningen som
            skulle komma med ett underlag. Calmforsutredningen kom och gick,
            liksom EU 96, och inget underlag kom. Man gjorde alltså ingenting.
          </note>
          <note>
            Dessutom har regeringen vid upprepade tillfällen lovat att om
            oppositionen vill ha underlag om sysselsättningsunionen så nog
            finns det på Regeringskansliet och nog skall de få det.
          </note>
          <note>
            Nu står vi här. Inget kom. IGC kom, IGC gick och inget underlag
            kom. Detta måste väl ändå vara ett skelett i den socialdemokratiska
            EU-garderoben, Berit
          </note>
          <note>
            Löfstedt?
          </note>
          <note type="speaker">
            Anf. 78 BERIT LÖFSTEDT (s) replik:
          </note>
          <note>
            Herr talman! Jag förmodar att det är litet bittert, om man inte
            gillar tanken på att EU skall engagera sig i de här frågorna,
            att vi är på väg att få in viktiga texter i EU som har att göra
            med gemensamma insatser för att stärka sysselsättningen.
          </note>
          <note>
            Jag har den uppfattningen, som jag sade i mitt anförande, att
            om vi pekar ut ett område för EU att engagera sig i, kan EU också
            göra det. Jag kan inte se att det som nu ligger på regeringskonferensens
            bord och där texterna har sitt ursprung i det svenska förslaget
            skulle vara något skelett.
          </note>
          <note type="speaker">
            Anf. 79 STEN TOLGFORS (m) replik:
          </note>
          <note>
            Herr talman! Det är en av de vackraste myter Socialdemokraterna
            odlar att det är de som har lärt EU
          </note>
          <note>
            att tala om sysselsättning. Tänk på de berömda Essenpunkterna
            t.ex., som Socialdemokraterna på hemmaplan underlåtit att följa.
            EU har i många år arbetat med att försöka få fart på arbete, sysselsättning
            och företagande.
          </note>
          <note>
            Nu talade jag om sysselsättningsunionen; detta stolta socialdemokratiska
            skepp som sjönk så fort det kommit utom horisonten. Det var Socialdemokraternas
            valfrågor i två val. Likväl klarade man inte av att lämna vare
            sig riksdag eller utredningar sådant underlag att man kunde få
            opartiska bedömare, dvs. forskare som kunde skriva om det som
            underlag för debatten. Det var det jag talade om. Nog är väl det
            ett skelett i garderoben att man inte lyckats förse vare sig riksdag
            eller utredningar med tillräckligt underlag i sin egen paradfråga.
          </note>
          <note type="speaker">
            Anf. 80 BERIT LÖFSTEDT (s) replik:
          </note>
          <note>
            Herr talman! Jag vet att jag själv under folkomröstningskampanjen
            och även tidigare när jag var ute och talade om EU-frågor sade
            att sysselsättningsfrågan är en mycket viktig fråga för de flesta
            medlemsländer i EU, detta innan vi hade diskuterat en sysselsättningsunion.
            Jag vill inte få påskrivet att vi inte trodde att EU sysslade
            med detta. Det sade jag för övrigt i mitt anförande också.
          </note>
          <note>
            Ett kapitel i fördraget är ett mycket konkret resultat av ett
            sätt att fokusera och ge tyngd åt dessa uppgifter i EU.
          </note>
          <note type="speaker">
            Anf. 81 ROY OTTOSSON (mp) replik:
          </note>
          <note>
            Herr talman! Jag har två funderingar när det gäller socialdemokraternas
            agerande. Den ena gäller miljösidan och frågan om koldioxidskatten.
            Det finns ju en skatteväxlingskommitté som lade sitt betänkande
            förra veckan. Man säger där klart att för att vi skall kunna genomföra
            den önskvärda skatteväxlingen för miljön, dvs. höja bl.a. koldioxidskatten
            och sänka beskattningen på arbete, är det viktigt att man gör
            det också internationellt. Hur tycker Berit Löfstedt att man skall
            göra för att få upp koldioxidskatterna, eller motsvarande skatter,
            i vår omvärld så att vi verkligen kan genomföra detta utan att
            svensk industri drabbas särskilt illa?
          </note>
          <note>
            Min andra fundering gäller sysselsättningsunionen. Det verkar
            litet schizofrent. Hur skall en sysselsättningsunion utan gemensam
            finanspolitik se ut?
          </note>
          <note>
            Hur skall man skapa sysselsättning utan ekonomisk politik? Det
            måste ju faktiskt betyda att ni under bordet accepterar en gemensam
            ekonomisk politik i EU.
          </note>
          <note type="speaker">
            Anf. 82 BERIT LÖFSTEDT (s) replik:
          </note>
          <note>
            Herr talman! Jag skall vara rättvis mot miljöpartiet. Jag sade
            tidigare att ni inte hade haft något förslag.
          </note>
          <note>
            Jag erkänner gärna att ni har tagit upp frågan om koldioxidskatten.
            Något har ni kommit med. För övrigt anser jag att den diskussionen
            har förts här hela förmiddagen innan Roy Ottosson kom in i lokalen.
          </note>
          <note>
            Jag tycker därför inte att det finns anledning att tillägga något
            i den frågan.
          </note>
          <note>
            När det gäller sysselsättningsunionen vill jag säga att jag är
            övertygad om att ett starkare samarbete för att stimulera sysselsättningen
            mellan medlemsländerna leder till just konkreta idéer om vad det
            är man skall göra. Behöver man samordna ekonomisk politik ibland?
            Det kanske man behöver. Unionen är vad medlemsländerna kommer
            överens om att man behöver göra tillsammans.
          </note>
          <note type="speaker">
            Anf. 83 ROY OTTOSSON (mp) replik:
          </note>
          <note>
            Herr talman! Jag har naturligtvis följt debatten hela dagen,
            och är mycket väl medveten om vad som sagts om koldioxidskatten
            tidigare i dag. Därför kunde det vara intressant att få veta hur
            Berit Löfstedt ser på detta. Tycker Berit Löfstedt t.ex. att man
            borde agera från svensk sida inom EU för att få en avreglering
            när det gäller subventionssystem på energiområdet? Man subventionerar
            ju kolgruvedriften i Tyskland, man subventionerar på olika sätt
            kärnkraften i
          </note>
          <note>
            Frankrike, man subventionerar på olika sätt aluminiumindustrin
            i Spanien. Allt detta har negativa konsekvenser för svensk industri
            och gör det svårt för oss att bedriva en offensiv miljöpolitik
            och göra en skatteväxling.
          </note>
          <note>
            Har Berit Löfstedt några synpunkter på det?
          </note>
          <note>
            När det gäller sysselsättningsunionen uppfattade jag det som
            att Berit Löfstedt accepterar att man har en gemensam ekonomisk
            politik. Gäller det kanske också arbetsrätten?
          </note>
          <note type="speaker">
            Anf. 84 BERIT LÖFSTEDT (s) replik:
          </note>
          <note>
            Herr talman! Jag vill bara säga att jag tycker att statssubventioner
            för det mesta är av ondo och ställer till problem när det gäller
            konkurrensen. Jag tycker att det är viktigt att man inte har en
            mängd statssubventioner, oavsett om det gäller det ena eller det
            andra området.
          </note>
          <note>
            När det gäller samarbete på det ekonomiskpolitiska området sade
            jag att det är ett samarbete som kan växa fram därför att medlemsländer
            kanske vill det.
          </note>
          <note type="speaker">
            Anf. 85 KENNETH KVIST (v) replik:
          </note>
          <note>
            Herr talman! Berit Löfstedt sade att vi under den förra regeringskonferensen
            satt på åskådarplats och inte visste så mycket men att vi nu är
            med och påverkar. Men skillnaden är också den, vilket vi måste
            notera, att vi nu också blir påverkade. Nu har vi inte längre
            möjlighet att föra en egen handelspolitik och en egen jordbrukspolitik.
            Nu måste vi t.ex. införa regler som gör riksbankschefen oavsättlig,
            osv. Vi har alltså påverkats mer än vi har påverkat.
          </note>
          <note>
            Sysselsättningsunionen är kanske sympatiskt tänkt, men vad som
            hittills faktiskt har kommit fram är att det skall föras en gemensam
            högerpolitik på detta område i Europa. Det är ju de s.k. Essenpunkterna
            som ligger till grund för den gemensamma politiken på området.
          </note>
          <note type="speaker">
            Anf. 86 BERIT LÖFSTEDT (s) replik:
          </note>
          <note>
            Herr talman! Vad som har hänt i länderna runt omkring oss har
            alltid påverkat oss, men vi har nu en samarbetsform genom vilken
            vi tillsammans kan påverka vad som sker med oss. Jag har svårt
            att se att det är negativt att kunna påverka tillsammans i stället
            för att stå utanför och vara tvungen att bara ta skeden i vacker
            hand, dvs. acceptera vad andra har bestämt att vi skall göra.
          </note>
          <note type="speaker">
            Anf. 87 KENNETH KVIST (v) replik:
          </note>
          <note>
            Herr talman! Det är skillnad mellan att kunna påverka som en
            självständig part - det har nog Sverige kunnat göra också tidigare
            - och att påverka som en liten del i ett stort sammanhang. Då
            blir man uppbunden av det som de stora elefanterna bestämmer.
            Det är en för demokratin negativ utveckling som Sverige har genomgått.
          </note>
          <note type="speaker">
            Anf. 88 BERIT LÖFSTEDT (s) replik:
          </note>
          <note>
            Herr talman! Jag tycker att det enbart är en nidbild när man
            beskriver hur självständiga vi var tidigare och menar att vi nu
            har blivit så beroende. I en internationell värld är vi allihop
            beroende av varandra och vill kunna påverka vår egen utveckling
            tillsammans med andra länder. Det är därför som jag tycker att
            östutvidgningen med länder som vill vara med i EU är så oerhört
            angelägen. Också de vill ha möjlighet att påverka utformningen
            av sin framtid.
          </note>
          <note type="speaker">
            Anf. 89 MAGGI MIKAELSSON (v):
          </note>
          <note>
            Herr talman! I går hade vi en lång debatt på temat om en hållbar
            utveckling på längre sikt. När vi i dag diskuterar EU:s regeringskonferens
            är talarlistan betydligt kortare. Detta tycker i alla fall jag
            är litet märkligt. Resultatet av regeringskonferensen kommer ju
            att få en avgörande betydelse för hur det skall gå bl.a. med utvecklingen
            mot ett hållbart samhälle - i
          </note>
          <note>
            Sverige och i resten av Europa.
          </note>
          <note>
            Det är sagt tidigare men tål att upprepas att många av miljöproblemen
            är globala och måste lösas på en global nivå. Det betyder att
            det globala miljöarbetet måste utvecklas och intensifieras. Det
            betyder också att miljöarbetet i EU måste inkludera länderna i
            östra
          </note>
          <note>
            Europa. EU kan och måste göra viktiga insatser i
          </note>
          <note>
            Östeuropa. Ett ökat miljöbistånd skulle kunna bidra till ökad
            levnadsstandard och en bättre miljö för de människor som bor där.
          </note>
          <note>
            Vad gäller miljöarbetet i allmänhet inom EU menar jag att utvecklingen
            för svensk del går åt två håll.
          </note>
          <note>
            Å ena sidan kan Sverige kanske flytta fram positionerna på enstaka
            viktiga områden. Ett sådant exempel kan vara försurningen eller
            klimatfrågan, där man kan nå en viss framgång. Å andra sidan kan
            vi se att utvecklingen i Sverige bromsas upp. Tendensen är snarast
            den att målet blir den möjliga kompromissen i stället för att
            Sverige driver på utvecklingen genom att gå före med hårdare krav.
            Det är något slags väntaoch-se-attityd som växer fram.
          </note>
          <note>
            Ett exempel är märkningen av genmodifierade organismer, där regeringen
            uppenbart ansåg att det var bättre med ett dåligt förslag än att
            driva den linje som riksdagen faktiskt har fattat beslut om. Det
            är klart att man i en förhandling måste acceptera kompromisser,
            men jag är övertygad om att regeringen i just det här fallet har
            gjort en felbedömning. Genom att acceptera att bara den levande
            organismen måste märkas, inte de produkter som framställs av den
            - alltså tomaten men inte ketchupen - har man godtagit en princip
            som är väldigt oroande för framtiden.
          </note>
          <note>
            Dessutom åsidosätter man ju konsumentperspektivet. Hur skall
            jag som konsument kunna välja bort tomatketchup gjord på genmodifierade
            tomater, om jag inte kan kräva att ett sådant innehåll klart redovisas
            på förpackningen?
          </note>
          <note>
            Det här är ett exempel på hur en hållbar utveckling på längre
            sikt är beroende av utvecklingen i EU och
          </note>
          <note>
            Sveriges möjligheter - och vilja - att vara pådrivande.
          </note>
          <note>
            Frågan om det skall bli en hållbar utveckling i Sverige avgörs
            just nu i diskussioner som förs i slutna rum vid
          </note>
          <note>
            EU:s korridorer - av anonyma ämbetsmän i några av de många hundra
            arbetsgrupper som finns i systemet eller av ministrar på likaså
            slutna möten.
          </note>
          <note>
            För att gå över till regeringskonferensen kan jag konstatera
            att två av de viktigaste frågorna för möjligheten att åstadkomma
            en hållbar utveckling över huvud taget inte är uppe till diskussion.
            Det gäller frågorna om östutvidgningen och om jordbruket. Det
            är dessutom två frågor som hänger ihop.
          </note>
          <note>
            Kanske är utvecklingen inom jordbruket avgörande, för där avspeglas
            mycket av grundsynen inom
          </note>
          <note>
            Europeiska unionen, som dessvärre är allt annat än långsiktigt
            hållbar. Produktion av livsmedel ses som vilken industriell produktion
            som helst. Stordriftsfördelar och snäva företagsekonomiska kalkyler
            driver utvecklingen i stället för ekologiska, djuretiska och miljömässiga
            hänsyn. Detta har fått till följd långa transporter av levande
            djur, användning av kadavermjöl, antibiotika och tillväxthormoner,
            avel på grundval av egenskaper som ger defekta djur - t.ex. rasen
          </note>
          <note>
            Belgisk blå - stora problem med gödsel och läckage av näringsämnen
            plus förstås en jättelik administration med mycket fusk och stora
            kostnader.
          </note>
          <note>
            Inför regeringskonferensen ställde Vänsterpartiet upp tre viktiga
            krav på miljöområdet. Ett av dem var att ett uthålligt kretsloppsbaserat
            samhälle skulle bli ett överordnat mål i unionen. Ett andra krav
            var att miljöfrågorna skulle kunna vara en grund för nationella
            särregler. Ett tredje krav var att den s.k. miljögarantin skulle
            stärkas så, att den ger en verklig rätt att ha nationellt hårdare
            krav.
          </note>
          <note>
            Att skriva in ett uthålligt kretsloppsbaserat samhälle som ett
            överordnat mål är en förutsättning för hela den debatt som fördes
            här i kammaren i går och som kommer att fortsätta i eftermiddag.
            Vi vet ännu inte hur det kommer att bli när det är färdigförhandlat.
            Att döma av det som hittills har kommit ut av regeringskonferensen
            har dessa frågor inte haft så särskilt hög prioritet.
          </note>
          <note>
            I förslaget till ändring av artikel 2 i EG-fördraget, framlagt
            av det irländska ordförandeskapet, har man vad gäller hållbar
            utveckling fått in att det skall vara en "väl avvägd och hållbar
            utveckling av näringslivet inom gemenskapen som helhet" och vidare
            att det skall vara en hög nivå på miljöskydd och förbättring av
            miljöns kvalitet.
          </note>
          <note>
            Det är väl inte dåligt, men det är väldigt långt ifrån att sätta
            upp miljöfrågorna och en hållbar utveckling som ett överordnat
            mål. Om utrikesministern hade varit kvar här, skulle jag ha frågat
            henne om det här är en av de skrivningar som hon sade sig vara
            missnöjd med och ville verka för att förändra. Eftersom inte hon
            är här kan jag kanske ställa frågan till Berit
          </note>
          <note>
            Löfstedt. Jag hoppas att hon skall kunna svara på den.
          </note>
          <note>
            Många djurskyddsorganisationer har krävt att frågan om djurskyddet
            skall föras in i regeringskonferensen. Det verkar bli en tumme
            av detta, nämligen ett protokoll. Jag är orolig för detta, eftersom
            jag befarar att det förhållandet att man inte är beredd att jobba
            hårdare för att föra in det här i fördragstexten leder till att
            man på sikt sänker kraven också i den hårda svenska djurskyddslagstiftningen.
          </note>
          <note type="speaker">
            Anf. 90 BERIT LÖFSTEDT (s) replik:
          </note>
          <note>
            Herr talman! Jag är ledsen att jag var tvungen att gå ut ur kammaren
            en kort stund och därför inte hörde
          </note>
          <note>
            Maggi Mikaelssons frågor. Den text som föreligger från ordförandeskapet
            är inte konferensens resultat utan det första textutkastet.
          </note>
          <note>
            På olika områden kan man vilja gå längre och göra mer. Dit hör
            t.ex. öppenheten och miljön. Man kan behöva läsa fler gånger och
            diskutera med t.ex. andra länder. Vi kan som parlamentariker dessutom
            hjälpas åt med det.
          </note>
          <note>
            Djurskyddet kan vi jobba med redan i dag. Det finns dessutom
            fortfarande på dagordningen.
          </note>
          <note>
            Anf. 91 MAGGI MIKAELSSON (v) replik
          </note>
          <note>
            Herr talman! Jag kan upprepa frågan så att det blir tydligt.
            Jag vet att texten inte är färdigbehandlad. Hur hårt är Sverige
            beredd att driva frågan om att en hållbar utveckling skall vara
            ett överordnat mål? Det får konsekvenser för all annan politik
            i EU - energipolitik, transportpolitik, utbildningspolitik, osv.
            Det är ganska viktigt att veta om detta är en av de frågor som
            regeringen kommer att jobba aktivt för att förändra.
          </note>
          <note>
            Anf. 92 BERIT LÖFSTEDT (s) replik
          </note>
          <note>
            Herr talman! Hela frågan om att få in hållbar utveckling i fördraget
            är faktiskt ett svenskt förslag. Det kommer från svensk sida.
            Varför skulle vi inte jobba med det förslag som vi själva har
            lagt fram?
          </note>
          <note>
            Anf. 93 MAGGI MIKAELSSON (v) replik
          </note>
          <note>
            Herr talman! Av samma anledning som man när det t.ex. gällde
            genmodifierad mat, nämligen att man gjorde den bedömningen att
            man inte kunde nå någon framgång i den frågan. Det är en oroande
            tendens att man har valt ut några frågor. Jag tycker att de frågor
            man har valt är bra. Men det fattas väldigt många.
          </note>
          <note>
            Frågan är om hur man ser på en hållbar utveckling är avgörande
            om det skall bli möjligt för oss att påverka utvecklingen för
            framtiden. EU som projekt är ju långt ifrån ett projekt för en
            hållbar utveckling. Det vore viktigt att försöka få in detta som
            en överordnad princip. Jag skulle vilja ha starkare garantier
            för att regeringen kommer att driva den här frågan.
          </note>
          <note type="speaker">
            Anf. 94 RONNY OLANDER (s)
          </note>
          <note>
            Herr talman! Jag vill i mitt anförande om genteknik hellre ställa
            frågor än att försöka ge svar på en professionell nivå om själva
            proceduren.
          </note>
          <note>
            Sverige har i EU-samarbetet en stor och viktig roll att vara
            pådrivande och sätta gränser för hur långt vi kan gå. Vår syn
            på människor, djur- och växtlivet, präglas utifrån olika kultur-
            och beteendemönster runt om i vår värld. Innebär den moderna gentekniken
            att människor, djur och växter blir genmanipulerade eller genmodifierade?
            Det handlar också om vår tilltro till vetenskapen och att den
            i sin tur orkar stå emot starka producentintressen.
          </note>
          <note>
            Konsumenternas intresse i Europa och i övriga världen skall vara
            den vägledande stjärnan för arbetet kring den moderna gentekniken.
            Det låter sig lätt sägas men kommer förmodligen att bli betydligt
            svårare att i alla lägen hävda. Den eviga kampen mellan olika
            intressen kommer inte minst att på detta område göra sig märkbar.
            Det är här folks förtroende och tillit till politikernas möjligheter
            för framtiden kommer att göra sig gällande.
          </note>
          <note>
            Herr talman! Först några inledande allmänna synpunkter. Är den
            framtida gentekniken ett hot eller en möjlighet? Kan vi med bättre
            grödor, växter och djurhantering vara med och lösa de mycket stora
            problem som världen står inför de kommande åren avseende svält
            och hunger? Kan vi hitta metoder som innebär att olika klimatförhållanden
            såsom torka och köld, dåliga markförhållanden m.m. får mindre
            betydelse för grödans avkastning? Kan vi ge bröd och vatten till
            jordens alltmer växande befolkning och på det sättet ge betydligt
            stabilare förhållanden på jorden och ge underlag för en lugnare
            utveckling mellan och inom länder?
          </note>
          <note>
            En annan viktig fråga är: Kan den framtida gentekniken, i orätta
            händer, väcka någon diktators drömmar om ett tusenårigt rike till
            liv och bli en uppstart av en massproduktion av det renrasiga
            folket, eller tog de drömmarna slut i och med det andra världskrigets
            slut? Hur hanteras sådana frågor, och vem ger dessa gränslösa
            svar? Blir det FN? Vilka diskussioner finns i dag?
          </note>
          <note>
            Jag är övertygad om att det inom läkarvetenskapens område är
            många människor som välkomnar mediciner och metoder som lindrar
            och avhjälper problem och lidande vid sjukdom och ohälsa. Det
            känns betydligt svårare att ge acceptans till förändringar av
            arvsmassor om det inte finns ett mycket starkt intresse i speciella
            fall.
          </note>
          <note>
            Inom livsmedelsproduktionen pågår redan i dag ett mycket stort
            och mångårigt arbete med att öka produktion och med att minska
            kostnaderna. Är detta på gott eller ont? Kommer det konsumenterna
            till gagn ? Eller handlar det om att producenterna skall övertyga
            konsumenterna om att detta är säkra och bra livsmedel?
          </note>
          <note>
            Kan Sverige av konkurrensskäl ställa sig utanför, och hinner
            verkligheten ifatt oss med full kraft om några år? Är vi som konsumenter
            beredda att betala mer för att säkerställa att inte genmodifierade
            organismer av olika slag finns med i det vi äter och konsumerar?
            Hur säkerställer vi att grupperna allergiker, vegetarianer och
            dem med olika religiösa trosuppfattningar får reda på vad maten
            innehåller? Är det endast märkning av varor vi skall ta kamp för,
            eller handlar det om på vilket sätt förändringen har skett?
          </note>
          <note>
            Är det vad som i skapelsen av vår jord för många år sedan tilläts
            och vad vi hittills i stort genom förädlingsarbete på naturlig
            väg har åstadkommit som vi skall acceptera? Är det sistnämnda
            är gränserna betydligt klarare, för då är det artgränserna som
            bestämmer. Den process som normalt tog kanske 10 år av förädlingsarbete
            genom att korsa och befrukta det bästa kan man med dagens genteknik
            förkorta till ca 1
          </note>
          <note>
            år. Men handlar det om att maximalt använda gentekniken, kan
            man korsa en fiskgen med en växtgen för att få exempelvis mer
            köldresistenta grödor. Frågan man måste ställa sig är: Har vi
            inte då gått över gränsen så att det inte längre är eller känns
            naturligt?
          </note>
          <note>
            Någonstans man måste också här föra ett resonemang om etik och
            moral utan att bli anklagad för att bromsa vetenskapens framtid.
          </note>
          <note>
            Vad händer med människor, djur, växter och vår miljö i en starkt
            förändrad värld där genmanipulation eller genmodifiering är ett
            naturligt inslag i vår tillvaro? Har vi en säker och garanterad
            kontroll på livet, eller finns det risker som vi i dag inte kan
            överblicka vid exempelvis "läckage"? Med det menar jag att det
            vi i dag med kända kunskaper tror vara säkert i morgon visar sig
            inte vara det. Vad händer då?
          </note>
          <note>
            Herr talman! Ämnesområdet genteknik är betydligt större och mera
            komplicerat än vad jag återgivit.
          </note>
          <note>
            Denna frågas betydelse är otroligt stor, och därför skulle vi
            i Sverige verkligen behöva få igång en rejäl debatt om gentekniken
            och dess betydelse för oss konsumenter. Men också för producentledet
            är detta utomordentligt viktigt. Vi har i dag olika myndigheter
            och en gentekniknämnd som skall bevaka och upplysa i dessa frågor.
            Därutöver finns olika intresseorganisationer. En del är gjort,
            vilket är bra, men vi skulle behöva en betydligt större folkupplysningskampanj.
          </note>
          <note>
            Genteknikfrågan får inte hamna i skuggan av
          </note>
          <note>
            EMU och EU-frågorna. Inser vi inte detta kommer vi att blir manipulerade
            av starka kapitalintressen vare sig vi vill eller inte. Världen
            står inte still utanför
          </note>
          <note>
            Sveriges gränser. Vi har påverkat inom EU i dessa frågor, och
            vi skall ta chansen att rejält upplysa konsumenterna i Sverige
            om möjligheterna och hoten med den framtida moderna gentekniken.
            Genmanipulerade eller genmodifierade - det är frågan, och än så
            länge äger vi frågan. Svaret kommer mycket snart.
          </note>
          <note>
            Därför vädjar jag till regeringen att fortsätta att arbeta starkt
            för dessa frågor i Europasamarbetet och även inom Sveriges gränser.
          </note>
          <note>
            Anf. 95 MAGGI MIKAELSSON (v) replik
          </note>
          <note>
            Herr talman! Ronny Olander ställer många frågor men ger inte
            så många svar. Jag håller med om att frågan om just genteknik
            och genteknikutvecklingen är väldigt mångfacetterad och svår.
            Som med allting annat kan man säga att varje mynt har två sidor.
            Det finns både goda och dåliga sidor, och framför allt finns det
            många okända sidor. Jag är inte ens säker på att vi längre äger
            frågan, som Ronny Olander säger.
          </note>
          <note>
            Vi har en långt gående kunskap i att använda denna teknik. Det
            görs allvarliga försök att forska och ta fram djur som kan användas
            som organdonatorer för oss människor. Jag tycker att det är en
            farlig väg, även om jag inser att många vill ha det.
          </note>
          <note>
            Vad det handlar om är vem som skall ha makten och kontrollen
            över detta, som med all annan teknikutveckling. Man måste kunna
            ha nationella regler.
          </note>
          <note>
            Man måste kunna ha nationellt självbestämmande.
          </note>
          <note>
            Man måste kunna fatta besluten mycket närmare de människor som
            berörs och inte i EU-kommissionens korridorer och i Bryssel. Det
            tror jag är en del av lösningen.
          </note>
          <note type="speaker">
            Anf. 96 RONNY OLANDER (s) replik:
          </note>
          <note>
            Herr talman! Jag har i mitt anförande försökt peka på att det
            finns väldigt många frågor som jag anser är obesvarade. Framför
            allt är det viktigt att frågorna ställs och att debatten förs,
            inte minst här i kammaren.
          </note>
          <note>
            När jag är ute bland folk och diskuterar den här frågan känner
            jag att det är en fråga som verkligen behöver penetreras betydligt
            djupare.
          </note>
          <note>
            Jag tycker att Maggi Mikaelsson gör det alldeles för lätt för
            sig när hon målar upp en hotbild. Visserligen har jag stor respekt
            för den, men jag vet också att det inom den moderna gentekniken
            och läkarvetenskapens områden kan finnas betydande, bra och positiva
            möjligheter för människor. Man får alltså inte göra den här frågan
            till något svart eller vitt.
          </note>
          <note type="speaker">
            Anf. 97 MAGGI MIKAELSSON (v) replik:
          </note>
          <note>
            Herr talman! Det var ju precis det jag sade. Det är väl snarare
            så att den här frågan är både svart och vit och dessutom har alla
            toner där emellan. Jag håller med om att det är viktigt att vi
            för en diskussion om detta. Såväl folkbildning som debatt och
            diskussion om både möjligheterna och riskerna med den nya tekniken
            behövs.
          </note>
          <note>
            Samtidigt tror jag att det finns en stor risk för att de här
            frågorna flyttas över på ett plan som ligger ovanför svenska folkets
            huvuden i och med att besluten fattas inom EU:s ram. Om det dessutom
            blir så att vi inte får möjligheter att gå vidare, ställa nationellt
            högre krav och sätta upp egna regler - att kunna utnyttja den
            s.k. miljögarantin - kommer vi att hamna i ett läge där debatten
            inte hjälper. Många människor kommer då inte bara känna sig överkörda,
            utan verkligen också bli det.
          </note>
          <note type="speaker">
            Anf. 98 RONNY OLANDER (s) replik:
          </note>
          <note>
            Herr talman! Ur debatten föds också kraven.
          </note>
          <note>
            Självfallet skall vi ställa krav på olika intressenter.
          </note>
          <note>
            Det är producentintressenterna, regeringen och alla andra som
            över huvud taget är och skall vara engagerade i denna fråga som
            vi skall framföra våra krav till.
          </note>
          <note>
            Det känns ibland litet hopplöst när man hör Maggi
          </note>
          <note>
            Mikaelsson säga att oaktat de debatter och diskussioner som förs
            här i Sverige kan vi inte vara med och påverka. Sverige har påverkat
            i Europa! Diskussionerna som förts i denna kammare under två års
            tid om det ekologiska samhället tycker jag visar på vikten av
            att ta ett rejält tag i debatten. Det finns ett starkt intresse
            från många olika partier att föra dessa resonemang. Vi måste hjälpas
            åt, och ibland också se möjligheterna framför hindren.
          </note>
          <note type="speaker">
            Anf. 99 PER BILL (m):
          </note>
          <note>
            Herr talman! Eftersom jag har jobbat med genteknik som forskare
            i tio år tycker jag att det här var en intressant debatt.
          </note>
          <note>
            Låt oss komma ihåg att människor har ägnat sig åt genförändring
            sedan 1800-talet - ja, kanske ännu längre tillbaka om vi räknar
            in de munkar som försökte korsa olika plantor. Det här alltså
            ingenting nytt.
          </note>
          <note>
            Det som har hänt i samband med gentekniken är att man nu kan
            ta ett anlag och flytta det t.ex. in i en jordgubbe eller tomat,
            som två av de första försöken gällt. Det som har hänt är alltså
            att man har gått från en okontrollerad genförändring med bestrålning
            till en möjlighet att på ett mycket precist sätt göra en genförändring.
          </note>
          <note>
            Jag kan inte låta bli att säga att vill man ha en ketchup som
            är icke-genmanipulerad är det faktiskt bara att vänta. Finns det
            ett behov av det så kommer nämligen marknaden att se till att
            det finns en sådan ketchup och en etikett där det står: "Denna
            ketchup är ej manipulerad".
          </note>
          <note type="speaker">
            Anf. 100 RONNY OLANDER (s):
          </note>
          <note>
            Herr talman! Det som fanns med från skapelsen i början - och
            då pratar vi inte bara om 1800-talet utan faktiskt om tidernas
            begynnelse - och som naturen både har givit och tagit tillbaka
            på sitt eget sätt känns nog för de allra flesta människor naturligt
            på något sätt. Att vi kan korsa och befrukta växter och djur på
            det naturliga sättet och på så vis gå framåt och få det bästa
            känns naturligt. Men i dag finns det metoder som gör att man kan
            korsa en fiskgen med en växtgen för att få mer köldresistenta
            grödor! Då tycker jag, och jag tror säkert många med mig, att
            man på något sätt har passerat gränsen för vad som kan uppfattas
            vara naturligt.
          </note>
          <note>
            En fråga som inte är helt ointressant är vad som händer om vi
            i en framtid får ett läckage från genmanipulerade och genmodifierade
            djur, växter och livsmedel. Har vi någon kontroll på detta? Det
            är en fråga som måste penetreras betydligt djupare.
          </note>
          <note type="speaker">
            Anf. 101 PER BILL (m):
          </note>
          <note>
            Herr talman! Jag tycker snarare att det känns tryggare i dag,
            när man inte har ett stort gammarör som man bestrålar olika typer
            av utsäde med för att få förändringar och för att fortsätta den
            kamp som pågått i flera hundra år. I denna kamp har människan
            hela tiden fått söka nya grödor samtidigt som olika typer av svampar
            och virus sett till att utvecklingen måste fortsättas för att
            få bra skördar. För mig är en reglerad och väl fungerande genteknik
            ett mycket bättre och säkrare sätt.
          </note>
          <note type="speaker">
            Anf. 102 RONNY OLANDER (s):
          </note>
          <note>
            Herr talman! Jag försökte att i mitt anförande prata om hot eller
            möjligheter. I en sådan debatt som vi nu för kan det lätt uppfattas
            som att det är hotbilden man vill mana fram. Så är det absolut
            inte, Per Bill.
          </note>
          <note>
            Jag säger precis som Per Bill: Vi måste se möjligheterna framför
            att måla upp en skrämmande bild inom läkarvetenskapens område
            och livsmedelsområdet.
          </note>
          <note>
            Detta gäller inte minst när jag pratar om jordens allt mer växande
            befolkning. Kan vi på olika sätt försöka hitta metoder att mätta,
            att ge bröd och vatten, till jordens befolkning? Det är den typen
            av både stora och små frågor - ned till ketchupfrågan - som detta
            faktiskt handlar om.
          </note>
          <note>
            En hållbar samhällsutveckling på längre sikt (forts.
          </note>
          <note>
            från prot 53)
          </note>
          <note>
            Anf. 103 Utbildningsminister CARL
          </note>
          <note>
            THAM (s):
          </note>
          <note>
            Herr talman! Den här debatten har pågått under avsevärd tid.
            Det har sagts många saker, och många konkreta och intressanta
            frågor har diskuterats. Jag skulle emellertid vilja använda några
            minuter till att göra några mer allmänna reflexioner av kanske
            litet mer ideologiskt karaktär som gäller frågan om miljö och
            uthållig utveckling.
          </note>
          <note>
            Det brukar ofta sägas att de här frågorna ger politiken en ny
            dimension, som skiljer sig från det gamla mönstret med höger och
            vänster. Det är en ny sorts frågor där gamla mallar inte gäller.
            Är det verkligen så? Det är klart att förödelsen av naturresurser
            och överutnyttjande av förnybara resurser i sitt yttersta sammanhang
            har att göra med den enorma befolknings- och produktionsutvecklingen
            under detta sekel.
          </note>
          <note>
            Befolkningen har ökat från ungefär en till drygt fem miljarder
            människor, och världsproduktionen har minst tjugodubblats.
          </note>
          <note>
            Självfallet får detta konsekvenser för miljön. Men effekterna
            kan bli större eller mindre. Exempelvis ser vi att fanatisk industrialisering
            och total hänsynslöshet mot både människor och natur har förvandlat
            vissa delar av de forna kommunistländerna i öst till veritabla
            miljömässiga skräckområden. Men vi kan också se att hänsynslös
            exploatering av naturresurser pågår i lika ursinnigt kapitalistiska
            länder, t.ex. i Ostasien eller i det - som vi kanske kan kalla
            det för - kommunist-kapitalistiska Kina.
          </note>
          <note>
            Är då miljön alltså något för sig i en enda ideologisk röra?
            Alls inte. Dessa exempel visar tvärtom att en politik för uthållig
            utveckling eller - om man så vill - överlevnad, har ett samband
            med samhällssystemet. De visar naturligtvis att demokratin trots
            allt är grundläggande och det bästa skyddet mot miljöförstöring
            och för en långsiktig utveckling. Det är ingen tillfällighet att
            miljön är mest ödelagd i repressiva samhällen. I det demokratiska
            samhället ges utrymme för information, fri forskning, kritik,
            debatt och motstånd. Men exemplen visar också att miljöpolitiken
            kan se olika ut i olika demokratiska samhällen. Den framtvingar
            ställningstaganden i frågor som har en ideologisk grund eller
            ideologiska dimensioner.
          </note>
          <note>
            Låt mig ge tre exempel. Det första handlar om äganderätten. Man
            kan hävda att det enskilda ägandet är det bästa skyddet för miljön.
            Det vi äger känner vi ansvar för och vill förvalta väl. Men hur
            ägandet förvaltas beror ytterst på de restriktioner och förpliktelser
            som gäller för ägandet och som samhället, det allmänna måste besluta
            om. Det privata ägandet av t.ex. mark måste erkännas. Men ägandets
            frihet måste också begränsas så att ägarnas handlande ligger i
            linje med den allmänna nyttan.
          </note>
          <note>
            Det andra exemplet handlar om marknad och effektivitet. Före
            Riokonferensen 1992 lade Världsbanken fram en rapport om den uthålliga
            utvecklingen.
          </note>
          <note>
            Där påpekade banken att en ekonomisk politik som ökar effektiviteten
            i ekonomin och den allmänna välfärden också är bra för miljön.
            Det gäller t.ex. avskaffande av subventioner för energiförbrukning,
            som är mycket vanligt i u-länder, konstgödsel, jordreformer, investeringar
            i effektiva vattensystem, bättre utbildning inte minst och begränsning
            av storstadstrafik.
          </note>
          <note>
            Allt detta är ekonomiskt effektivt, ger bättre välfärd och också
            bättre miljö. Men en viktig förutsättning är, hävdade banken till
            mångas förvåning kanske, att marknaden måste styras av en stark
            och handlingskraftig stat. Miljön är ett område där marknadsekonomins
            osynliga hand inte kan hjälpa oss, hette det.
          </note>
          <note>
            Det här är ett område där politiken och det kollektiva ansvaret
            måste ta över.
          </note>
          <note>
            Det tredje exemplet gäller dilemmat konsumtion nu kontra investeringar
            för framtiden. Skall vi och andra länder, både i-länder och u-länder,
            nå en resurssnål och uthållig samhällsutveckling krävs stora investeringar
            för framtiden. Det krävs investeringar av fysisk karaktär, investeringar
            i nya typer av anläggningar och inte minst investeringar i kunskap
            och utbildning. Den alltför vanliga principen "allt nu" är miljöns
            och den långsiktigt hållbara utvecklingens värsta fiende. Kort
            sagt kräver miljöpolitik långsiktiga beslut som kan innebära kortsiktiga
            uppoffringar. Det gäller t.ex. vid en avveckling av kärnkraften,
            för att ta ett aktuellt exempel.
          </note>
          <note>
            Detta kräver i sin tur solidaritet och en känsla för det allmänna.
            Det handlar om solidaritet i nuet och med framtida generationer.
            En ideologi som framför allt betonar det individuella och privata
            i motsättning till det gemensamma och kollektiva har små förutsättningar
            att skapa en hållbar samhällsutveckling.
          </note>
          <note>
            Jag menar att dessa tre exempel visar att de ideologiska skiljelinjerna
            i själva verket följer välbekanta mönster också när det gäller
            miljöpolitik och uthållig utveckling. En uthållig samhällsutveckling
            och god miljö kräver begränsningar i ägandets frihet. De kräver
            en effektiv marknadsekonomi, men med en statlig styrning, och
            de kräver framför allt en långsiktig solidaritetspolitik. Det
            är något helt annat än den privatiseringens ideologi som framför
            allt går ut på att avveckla det politiska ansvarets räckvidd.
          </note>
          <note type="speaker">
            Anf. 104 PER BILL (m) replik:
          </note>
          <note>
            Fru talman! Jag tror nog att det är socialismen och kommunismen
            som har varit de stora miljöbovarna i
          </note>
          <note>
            Östeuropa och knappast ohämmad kapitalism.
          </note>
          <note>
            På mina resor i Sydostasien har jag också upptäckt att när länder
            når upp till en viss levnadsnivå kommer helt plötsligt frågan
            om en bättre miljö upp högt på agendan. Både i Hongkong och Taiwan
            hörde jag ofta att nuvarande investeringar och kommande investeringar
            skall gå till nya typer av tåg osv. för att man skall få en bättre
            miljö och mindre bilism.
          </note>
          <note>
            Jag håller med om att information är mycket viktigt för att få
            en bättre miljö. Jag tror att marknadsekonomi, utbildning och
            demokrati är förutsättningar för detta, men viktigast av allt
            är nog faktiskt att bekämpa fattigdomen.
          </note>
          <note>
            Anf. 105 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag har ingen invändning mot det sista. Men det har
            ett samband med det som jag sade.
          </note>
          <note>
            Fattigdom kan inte bekämpas i samhällen där de styrande är likgiltiga
            för de fattiga. Fattigdom kan inte heller bekämpas framgångsrikt
            och uthålligt om man inte har ett samhällssystem där också den
            politiska makten har möjlighet att påverka ekonomin. Det går inte
            i ett samhälle där de som påverkar ekonomin uteslutande och enbart
            ser till sina egna kapitalintressen.
          </note>
          <note>
            Det var poängen i mitt anförande, men jag förstår att det kanske
            var litet svårsmält.
          </note>
          <note type="speaker">
            Anf. 106 PER BILL (m) replik:
          </note>
          <note>
            Fru talman! Den svenska staten är ju ett gott exempel på att
            man inte tillhör the good guys varje gång. Om vi tittar ut i vattnen
            runt omkring är det ju det statliga Telia, Televerket, som har
            skitat ned allra mest med kreosot och annat. Hur man sedan tror
            att man genom att expropriera kärnkraftverk gör någonting som
            är bra för Sverige, övergår mitt förstånd. Det är ett brott mot
            äganderätten.
          </note>
          <note>
            Anf. 107 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag säger inte att alla demokratiska regeringar alltid
            för en bra miljöpolitik. Vad jag säger är att riksdag och regering
            måste kunna ha ett inflytande över och kunna styra ekonomin. Ibland
            kanske man styr fel. Ibland kanske man gör misstag, men grunden
            måste vara att det skall finnas ett sådant demokratiskt inflytande.
          </note>
          <note>
            Det blir säkert tillfälle att återkomma till kärnkraftsfrågan,
            men även här handlar det om den fundamentala principen att man
            i ett samhälle måste kunna avgöra hur man vill ordna sin miljö
            och sin energiförsörjning via politiska beslut. Det kan inte uteslutande
            lämnas i händerna på kraftbolagen. Så har det inte heller varit
            i Sverige. Kärnkraften i Sverige byggdes upp genom en stark, stor
            och beslutsam statlig satsning.
          </note>
          <note type="speaker">
            Anf. 108 ROY OTTOSSON (mp) replik:
          </note>
          <note>
            Fru talman! Jag vill tacka Carl Tham för ett intressant anförande.
            Han säger faktiskt en hel del av det som Miljöpartiet hävdat mycket
            bestämt, nämligen att miljö har med ideologi att göra. Det finns
            åtskilliga politiker som förnekar detta fortfarande även här i
            kammaren.
          </note>
          <note>
            Det har väldiga konsekvenser om man går ut med ett bredare perspektiv
            och inte bara ser till relationen människa-människa utan också
            människa-miljö. Det har återverkningar på hela ideologin och på
            hela politiken. Det krävs solidaritet om man skall bedriva en
            politik som är hållbar ur miljösynpunkt.
          </note>
          <note>
            Men det kräver också mer än det Carl Tham var inne på. Det krävs
            en ny syn på hur man hanterar energifrågan och ekonomin, dvs.
            hur man räknar och bedömer olika saker. Det får fler konsekvenser
            är de
          </note>
          <note>
            Carl Tham tog upp. Jag väntar på den insikten också.
          </note>
          <note>
            Anf. 109 Utbildningsminister CARL
          </note>
          <note>
            THAM (s) replik:
          </note>
          <note>
            Fru talman! Miljöpartiet borde kanske fundera något på det andra
            exemplet som jag nämnde, nämligen att en förutsättning för en
            effektiv och uthållig miljöpolitik också är en effektiv ekonomi.
            Man kan inte uppnå några miljömässiga framsteg om man inte har
            en fast ekonomisk bas att stå på. Det kräver också uppoffringar,
            särskilt i det läge som Sverige har befunnit sig i under de senaste
            åren. Utan en beslutsam politik när det gäller att ge landet en
            stabil ekonomi har inte miljöpolitiken någon framgång.
          </note>
          <note type="speaker">
            Anf. 110 ROY OTTOSSON (mp) replik:
          </note>
          <note>
            Fru talman! Jag kan hålla med Carl Tham fullständigt. Det är
            därför vi i Miljöpartiet lägger fram förslag på det ekonomiska
            området för att visa på hur man bedriver en ekonomi som är hållbar
            långsiktigt också ur miljösynpunkt. Det handlar inte bara om fördelning
            och att få så höga BNP-tal som möjligt.
          </note>
          <note>
            Ett högt BNP-tal kan faktiskt betyda försämrad ekonomi i verkligheten.
            Om man studerar analyser av svensk BNP-utveckling under de senaste
            tio åren och tar hänsyn till den miljöskuld som har byggts upp
            och de miljöresurser som man har förslösat under samma period,
            finner man att vi egentligen har haft negativa tal tio år i sträck.
            Det går baklänges. Det är ett bra exempel på hur man kan föra
            en ansvarslös ekonomisk politik men på grund av felaktiga mätmetoder
            i sammanhanget ändå få det att framstå som om det vore något positivt.
            Här är vår kritik mot socialdemokraterna att man har litet svårt
            att tänka om och ta till sig nya kunskaper.
          </note>
          <note>
            Anf. 111 Utbildningsminister CARL
          </note>
          <note>
            THAM (s) replik:
          </note>
          <note>
            Fru talman! Jag håller med Roy Ottosson om att
          </note>
          <note>
            BNP inte nödvändigtvis är något bra mått på miljö och miljöframsteg.
            Men jag måste ändå säga att Miljöpartiets ekonomiska politik tyvärr
            är oerhört mycket av önskepolitik. Och önskepolitik med en rad
            i och för sig kanske vällovliga krav har en stor benägenhet att
            skapa ekonomiska katastrofer och motverka just den instabilitet
            som är den långsiktiga samhällsutvecklingens enda grund.
          </note>
          <note type="speaker">
            Anf. 112 MONICA GREEN (s):
          </note>
          <note>
            Fru talman! Det skall vara gôtt att leva sjöng man i en sång
            som var mycket populär för några år sedan.
          </note>
          <note>
            Den påminner mig mycket om den livskvalitet som vi hela tiden
            måste kämpa för att återerövra och bygga upp. Det handlar om rättvisa
            och solidaritet, att alla har rätt till en bra livskvalitet och
            att alla skall känna att det skall vara gôtt att leva. Att leva
            i naturen med en omedelbar känsla av att livet är värt att leva
            har vi också som förebild och som tankar från tidigare år.
          </note>
          <note>
            Många känner att de springer omkring i ett ekorrhjul. Inte minst
            kvinnor känner att det är en mycket stressig vardag man lever
            i. Man lämnar barn på dagis, man har ett stressigt arbete, som
            numera har blivit ännu mer stressigt, man hämtar barn på dagis,
            man skall handla, man skall hinna laga mat, man skall hinna se
            till att barnen tas om hand med bra läxläsning osv. Det är också
            därför som livskvaliteten innebär att vi på sikt måste jobba för
            kortare arbetstid. Det är något som vi s-kvinnor har kämpat för
            en längre tid. Även om det i första hand är en livskvalitetsfråga
            och en välfärdsfråga kan vi inte bortse från att det kan ge ett
            och annat nytt jobb.
          </note>
          <note>
            Livskvalitet handlar också om att vi skall leva i samklang med
            naturen. Vi skall bli först i världen med att klara omställningen
            till ett ekologiskt hållbart samhälle. Där ingår kommunikationer,
            råvaruförsörjning, industri och kraftproduktion i kretsloppet.
            Då handlar det om en ny energipolitik. Det handlar om att vi tar
            hand om våra värdefulla skogsmarker på ett bra sätt.
          </note>
          <note>
            När det gäller energiförsörjningen och den livskvalitet vi uppnår
            genom att hitta det ekologiskt hållbara samhället har vi s-kvinnor
            skrivit en motion.
          </note>
          <note>
            Vi vet att Anna Lindh jobbar mycket bra på det området för att
            ta fram de gröna jobben, som också kan bli framtidsjobben för
            oss.
          </note>
          <note>
            Livskvalitet handlar också om arbete åt alla. Då handlar det
            även om arbete för kvinnorna. Många har pratat om vilka områden
            vi skall satsa på, men de glömmer att vi när vi skall halvera
            arbetslösheten till år 2000 måste se till att kvinnor får både
            den utbildning och den kompetensutveckling som de har rätt att
            få. Det har visat sig att män får mer i utbildningsbidrag och
            liknande än vad kvinnor får när det gäller att hitta ett nytt
            arbete, om man har blivit bortrationaliserad från det gamla. Det
            handlar om rättvisa även när det gäller de arbetsmarknadspolitiska
            åtgärderna.
          </note>
          <note>
            Vi s-kvinnor väckte många motioner i höstas, men två handlar
            om hur vi skulle kunna halvera arbetslösheten för kvinnor. En
            handlar om att vi på kort sikt faktiskt måste se till att den
            offentliga sektorn inte behöver avskeda ytterligare kvinnor. Vi
            kanske t.o.m.
          </note>
          <note>
            måste inse att den offentliga sektorn, som skall ha god kvalitet
            i barnomsorgen, i utbildningen, i äldreomsorgen och sjukvården,
            måste få de resurser som behövs.
          </note>
          <note>
            Vi känner oss ganska väl tillgodosedda med detta, inte minst
            efter det som Göran Persson sade i sitt anförande i går. Vi känner
            oss ganska nöjda med att vi har kommit så pass långt med den motionen.
          </note>
          <note>
            Livskvalitet handlar också om barnens rätt. Barnen har rätt till
            en bra uppväxt, en bra skolgång och trygghet i sin närmaste omgivning.
            Då vill jag komma in på några ord om livskvalitet i den nya tekniken.
            Vi har ännu inte fått någon etik på IT-området. Jag tänker närmast
            på de många exempel på barnporr som nu sprids över hela jorden
            via Internet. Där måste vi se till att med en etisk debatt trycka
            ut snuskspridarna från nätet, så att våra barn kan använda den
            nya tekniken utan att vi känner oro för att de skall behöva ta
            till sig alla de snuskigheter som nu sprids där. Det är möjligt
            att det inte går att införa en censur, därför att det kanske är
            tekniskt omöjligt och därför att vi värnar om det fria ordet.
            Men vi som värnar om den nya tekniken måste se till att det blir
            en bra möjlighet för våra barn att lära sig datorer. Vi måste
            veta att de kan gå in på hemsidor och servrar utan att hela tiden
            hitta de här otäcka sidorna som vi vill ha bort. Där har vi ett
            ansvar som vuxna människor och även som politiker.
          </note>
          <note>
            Det skall alltså vara gôtt att leva för alla människor, som jag
            har försökt att prata om. Det handlar om rättvisa och solidaritet,
            inte minst att vi skall stå upp för rätten till jobb för kvinnor
            och för att barnen skall få en bra uppfostran.
          </note>
          <note type="speaker">
            Anf. 113 PER BILL (m):
          </note>
          <note>
            Fru talman! Det här har varit en spännande debatt, även om många
            av dem som har varit uppe i debatten har tyckt att det mesta är
            bra och att det enda som behöver ändras är ett litet ord här eller
            ett litet beslut där. Ytterst få, förutom några av mina partikamrater,
            har ägnat tid åt de större strukturfrågorna.
          </note>
          <note>
            Vad jag tror är på väg att hända och vad jag tycker att jag ser
            bevis för varje dag är att projektet med den socialistiska välfärdsstaten,
            dvs. där staten skulle göra allting i samhället - många tror t.o.m.
            att stat och samhälle är samma sak - håller på att haverera. Under
            de senaste 30 åren har statens kaka i samhället vuxit, medan marknaderna
            och gemenskaperna har trängts undan. På det här sättet har det
            civila samhället trängts undan och staten vuxit.
          </note>
          <note>
            Man har höjt skatterna, tagit av människor mer och mer av pengarna.
            I dag betalar en låginkomsttagare och en medelinkomsttagare ungefär
            70 % av sin inkomst i olika typer av skatter och genom andra tvångsartade
            sätt att få in pengar. Samtidigt får de inte längre tillbaka det
            de kanske fick tillbaka för 10, 20
          </note>
          <note>
            eller 30 år sedan. De är klämda åtminstone från tre håll. För
            det första blir de av med 70 % av sin inkomst så att de inte kan
            leva på sin egen lön, än mindre försörja sin familj. För det andra
            ser de hur kvaliteten på det de trodde att staten skulle ta hand
            om i olika typer av produktionssystem - skola, barnomsorg, äldreomsorg
            osv. - blir sämre och sämre och tunnare och tunnare. För det tredje
            - och det är kanske det största problemet - trodde väldigt många
            av våra invånare på allvar att det kollektiva sparandet i form
            av ATP skulle göra att de själva inte behövde spara någonting.
          </note>
          <note>
            Här har vi nu en generation som kanske inte har sparat någonting
            och som ser hur den sakta men säkert får mindre och mindre och
            hur hela systemet är på väg att haverera. Därför, fru talman,
            är det hög tid att jobba snabbare med den pensionsöverenskommelse
            som vi har, så att vi snabbt kan få ett hållbart system för våra
            pensioner.
          </note>
          <note>
            Fru talman! Stat och samhälle är inte samma sak.
          </note>
          <note>
            Samhället är väldigt mycket större. Vi måste åter se till att
            vi får en balans i samhället så att statens roll minskar och det
            civila samhällets roll ökar. Om vi vill förbättra det på så sätt
            att marknaderna skall fungera bättre skall vi se till att alla
            statliga och kommunala företag säljs ut. Företagande sköts bäst
            på en fri marknad. Därmed inte sagt att denna marknad är oreglerad,
            utan det skall vara en väl fungerande konkurrensneutral marknad.
          </note>
          <note>
            Kanske ännu viktigare är att vi måste föra väldigt mycket av
            det ansvar som i dag ligger hos staten tillbaka till gemenskaperna.
            Gemenskaperna är den del av samhället som har minskat allra mest.
            När jag har skolpresentationer är det faktiskt ytterst få av skoleleverna
            som över huvud taget vet vad en gemenskap är.
          </note>
          <note>
            Först när jag börjar prata om scouterna, Röda korset,
          </note>
          <note>
            IOGT och kanske t.o.m. facket förstår de vad en gemenskap är.
            Då förstår de också att den kanske viktigaste av alla gemenskaper
            är familjen.
          </note>
          <note>
            Vi måste låta staten göra litet mindre. Vi måste låta nya saker
            växa fram. Under den förra mandatperioden skedde väldigt mycket
            positivt. Vi såg ett stort antal friskolor växa upp. Vi såg ett
            stort antal fridagis växa upp. Vi såg hur människor återigen engagerade
            sig i sin vardag, var med och var aktiva i denna vardag och inte
            bara lämnade sina barn klockan sex på morgonen och hämtade ut
            dem klockan sex på kvällen. Det är vad jag kallar livskvalitet:
            att man på olika sätt, under olika delar av sitt liv, får vara
            mera med sina barn. Jag håller med Monica Green om att vi i dag
            har ett samhälle där det är väldigt svårt att hinna med allt.
          </note>
          <note>
            Det välfärdssamhälle som vi vill ha ger dessutom, i och med att
            stat, kommun och landsting ägnar sig åt sina huvuduppgifter och
            inte åt all möjlig annan verksamhet, stora möjligheter till att
            sänka skatten. Om man får behålla 50 eller 60 % av det man tjänar
            har man en betydligt större möjlighet att råda över sitt liv och
            se till att man får sköta det livsprojekt som man själv, ens familj
            eller ens omgivning är involverad i så länge man kan men med så
            litet pekpinnar från olika typer av politiker som möjligt.
          </note>
          <note type="speaker">
            Anf. 114 MONICA GREEN (s) replik:
          </note>
          <note>
            Fru talman! Jag reagerar när Per Bill säger att många trodde
            att staten skulle kunna ha god kvalitet i barnomsorg, vård osv.
            Det håller jag med om: Många har den uppfattningen. Men Per Bills
            recept är ju precis det motsatta, nämligen att dra ned ytterligare
            på pengarna till landsting och kommuner. Det har Moderaterna lagt
            fram förslag om i riksdagsmotioner.
          </note>
          <note>
            Per Bill slår sig för bröstet och säger att under den förra mandatperioden
            blev folk friare och gjorde mera. Det var just under den perioden
            som bl.a. Moderaterna såg till att vi skaffade oss ett sådant
            budgetunderskott att människor kände en oerhörd vanmakt.
          </note>
          <note>
            Det var just under den perioden. Att vi nu försöker dra oss ur
            den vanmakten och att vi skall låta människor få tillbaka sin
            livsglädje och livskvalitet är det som är det ansvarskännande
            i den politik som vi nu bedriver.
          </note>
          <note type="speaker">
            Anf. 115 PER BILL (m) replik:
          </note>
          <note>
            Fru talman! Jag hade hoppats att vi som är litet yngre inte skulle
            behöva hålla på med pratet om förra mandatperioden hit och förra
            mandatperioden dit. Det är stora strukturella problem som under
            30-40 år har lett oss dit där vi är i dag. Det är inte en elak
            regering en viss dag och en god regering en annan dag som gör
            att det ser ut som det gör i dag.
          </note>
          <note>
            Jag skulle vilja illustrera vad jag menar med Göran Perssons
            fiktiva 10 miljarder kronor. Om han verkligen ville satsa de här
            pengarna - som jag inte tror finns - på vård och skola, skulle
            han väl inte sätta dem rakt in i offentlig sektor, dvs. socialistisk
            produktion. Då skulle man väl hitta ett förfarande som gjorde
            att dessa 10 miljarder användes till så mycket bra utbildning,
            så mycket bra vård och så mycket bra äldreomsorg som möjligt,
            oavsett om den är statlig, kommunal, bedrivs inom ett kooperativ
            eller är privat? Däri ligger skillnaden.
          </note>
          <note type="speaker">
            Anf. 116 MONICA GREEN (s) replik:
          </note>
          <note>
            Fru talman! Det var faktiskt inte jag som började hänvisa till
            den förra mandatperioden. Det var Per
          </note>
          <note>
            Bill som gjorde det i sitt anförande, och det var det jag reagerade
            över. Jag gjorde inte denna hänvisning i mitt anförande.
          </note>
          <note>
            Jag tror nämligen att vi skall kunna komma ur det här på ett
            bra sätt. Vi skall ta oss ur det låneberoende som vi nu har och
            som vi håller på att ta oss ur. Den vanmakt som många människor
            känner skall brytas.
          </note>
          <note>
            Vi skall ge tillbaka en vardagsmakt. Vi skall känna att vi kan
            engagera oss på våra barns daghem osv. Jag kan stödja kooperativ
            och föreningar som driver daghem och sådana bra exempel. Men vi
            måste också se till att vi behåller kvaliteten på sjukvård, åldringsvård
            och utbildning för våra barn.
          </note>
          <note>
            Det är därför jag reagerar så starkt mot att Per Bill inte vill
            använda ett bra instrument, vilket skatteinstrumentet faktiskt
            är. Det är ett sätt att fördela mellan människor här i samhället.
          </note>
          <note type="speaker">
            Anf. 117 PER BILL (m) replik:
          </note>
          <note>
            Fru talman! Det är en märklig myt, detta som har spritt sig,
            att en regering bara kan göra en sak i taget.
          </note>
          <note>
            Jag läste en valbroschyr som sade: Redan från första dagen skall
            vi socialdemokrater sätta nya jobb i fokus.
          </note>
          <note>
            Vi skall göra allt redan från första dagen för att se till att
            vi får fler jobb och minskar arbetslösheten.
          </note>
          <note>
            Nu får man i stället höra: Först måste vi se till att vi höjer
            skatten mycket och att vi drar ned på viktig statlig och kommunal
            verksamhet, så att vi får budgetbalans. Först därefter skall vi
            sätta i gång och se till att skapa nya arbeten.
          </note>
          <note>
            Det går faktiskt, fru talman, att göra två och t.o.m.
          </note>
          <note>
            flera saker samtidigt.
          </note>
          <note type="speaker">
            Anf. 118 EVA JOHANSSON (s) replik:
          </note>
          <note>
            Fru talman! Med anledning av Per Bills tidigare repliker och
            hans anförande skulle jag vilja ställa ett par frågor.
          </note>
          <note>
            Anser Per Bill att alla, inte bara den som har pengar att agera
            på marknaden med, skall kunna vara med och påverka våra i sanning
            gemensamma livsbetingelser? Jag tänker på vår miljö, rent vatten,
            luft och mat. Om svaret är ja på den frågan - och det borde det
            ju vara, särskilt i ett internationellt perspektiv - är det i
            så fall politiken som Per Bill tänker på som redskap för just
            detta? Finns det några andra sätt att lösa det demokratiska dilemma
            som i varje fall jag tycker består i att både ekonomiska resurser,
            kunskap och makt är så ojämnt fördelade mellan oss människor?
          </note>
          <note>
            Det handlar ju inte, Per Bill, om politiska pekpinnar till våra
            medmänniskor från det här huset. Det handlar om så likvärdiga
            möjligheter som möjligt att vara med och besluta om det som är
            vårt gemensamma.
          </note>
          <note type="speaker">
            Anf. 119 PER BILL (m) replik:
          </note>
          <note>
            Fru talman! Svaret på Eva Johanssons första fråga är helt klart
            ja.
          </note>
          <note>
            Svaret på nästa fråga är att vi individer, oavsett om vi är fattiga
            eller rika eller medelklass, varje dag gör ett stort antal val,
            och jag tror att det mycket snabbare än många politiska beslut
            har gjort att vi har en mycket bättre miljö i dag än vi hade för
            5, 10 och
          </note>
          <note>
            15 år sedan.
          </note>
          <note>
            Jag betalar t.ex. gärna ett par kronor extra för att få ekologiska
            tomater, och jag betalar gärna någon tia extra för att få fläskfilé
            som kommer från en lycklig gris i stället för en gris som har
            bott i en stia och varit bunden hela tiden.
          </note>
          <note>
            Jag vet att fler gör detta, oavsett om de är rika eller fattiga.
            Därmed inte sagt, fru talman, att det inte är viktigt att staten
            också har en miljöpolitik och tuffa regler.
          </note>
          <note type="speaker">
            Anf. 120 EVA JOHANSSON (s) replik:
          </note>
          <note>
            Fru talman! Det är bra om de yngre moderaterna har en något mer
            resonerande hållning i olika frågor.
          </note>
          <note>
            Vi måste komma upp ur de gamla skyttegravarna.
          </note>
          <note>
            Men då måste vi också se att här finns behov av ett samspel mellan
            politiken och marknaden, ett samspel som är grunden i en demokrati
            för att vi skall få till stånd en utveckling, ett samspel som
            gör att alla människor, inte bara de som har ekonomiska resurser
            att spela med på denna marknad, stora eller små, känner att också
            deras röster kan bli hörda och att deras vilja betyder någonting.
            Annars gräver vi ned oss ännu längre i en situation där motsättningarna
            blir större och större.
          </note>
          <note>
            Jag tyckte att Per Bill både i sina repliker och i sitt huvudanförande
            betonade marknadens välsignelse i mycket hög grad. Den behöver
            styras.
          </note>
          <note type="speaker">
            Anf. 121 PER BILL (m) replik:
          </note>
          <note>
            Fru talman! Jag är inte bara politiker utan också fil.kand. i
            biologi, dessutom i grönbiologi med ganska mycket ekologi.
          </note>
          <note>
            Jag kan hålla med Eva Johansson om i stort sett det mesta.
          </note>
          <note>
            Jag tycker att den typ av regler som staten skall ägna sig åt
            är den typ av regler som jag såg under den tid när jag bodde i
            Kalifornien. Där sade man så här:
          </note>
          <note>
            Om fem år skall följande saker ha blivit så här mycket bättre,
            och om tio år skall följande saker ha blivit så här mycket bättre.
            Man lade långa, tydliga linjer för hur man skulle minska nedsmutsningen
            av luften och hur man skulle få olika typer av saker att fungera
            bättre.
          </note>
          <note>
            I Sverige tenderar vi tyvärr att göra det litet för lätt och
            att ta till för mycket slagordspolitik. I det problemet kan vi
            säkert vara delaktiga allihop.
          </note>
          <note type="speaker">
            Anf. 122 SIVERT CARLSSON (c):
          </note>
          <note>
            Fru talman! Jag vill under några minuter under rubriken En hållbar
            samhällsutveckling på längre sikt begränsa mig till att diskutera
            utbildning, i allmänhet och i synnerhet.
          </note>
          <note>
            Jag är övertygad om att en hållbar samhällsutveckling på längre
            sikt förutsätter ekologisk balans, regional balans, grundtrygghet
            och delaktighet. I detta hållbara samhälle finns mycket få i dag
            färdiga lösningar. Utveckling, utbildning, samarbete och flexibilitet
            kommer att vara några av de nödvändiga instrumenten i det hållbara
            samhället, som med nödvändighet, enligt min mening, måste vara
            ett decentraliserat samhälle, där olika resurser och där allas
            resurser tas till vara i ett brett och flexibelt arbets-, närings-
            och samhällsliv. Det måste vara ett samhälle där olikheter respekteras
            och kompletterar varandra till en hållbar helhet.
          </note>
          <note>
            Dagens samhälle och morgondagens samhälle kräver mycket utbildning,
            mycket forskning, många högskole- och spetsutbildade, men det
            kommer också att kräva mycket mer av återkommande utbildning,
            varvad utbildning, flexibel utbildning, utbildning i samverkan
            - ett livslångt lärande; utbildning för alla.
          </note>
          <note>
            Men bl.a. mina mer än 30 års erfarenhet som lärare och skolledare
            styrker mig i mitt påstående att vi i dagens utbildningssystem
            inte förmår tillgodose alla våra ungdomars skiftande anlag, intressen
            och förutsättningar. Varför? Jo, bl.a. därför att det sedan tidigt
          </note>
          <note>
            1970-tal har förekommit en viss övervärdering av teoretiska studier,
            medan de mera praktiska studierna har nedvärderats.
          </note>
          <note>
            Vi människor utvecklas, tack och lov, i olika takt och i olika
            riktningar, och inte minst gäller detta under ungdomsåren. Differensen
            mellan de elever som lämnar årskurs nio i grundskolan är betydande.
            Anlagen, förutsättningarna och intressena är skiftande, men de
            är för mig lika mycket värda. Det betyder att utbildningssystemet
            efter grundskolan måste kunna erbjuda alla en möjlighet till adekvat
            utbildning. Jag påstår att så inte är fallet i dag.
          </note>
          <note>
            En varvad utbildning där teori och praktik förutsätter varandra
            är för många, men inte alla, oftast den bästa grunden i ett livslångt
            lärande och för en plats i arbetslivet.
          </note>
          <note>
            I dag står alltför många ungdomar utanför arbetslivet efter gymnasieskolan,
            mycket beroende på att de valt fel utbildning eller inte fått
            den kontakt med arbetslivet som är nödvändig för en ung människa.
            En väl upplagd och planerad lärlingsutbildning bör kunna vara
            en effektiv bro mellan många ungdomar och arbetslivet/näringslivet.
            En sådan utbildning utnyttjas inte i dag och är ofta, för såväl
            elever som för föräldrar, en närmast okänd variant. Varför vet
            jag inte med säkerhet, men jag tror att det har med marknadsföring,
            status och övertro på enbart teoretiska studier att göra.
          </note>
          <note>
            I dag vet vi, även genom forskningen, att bägge hjärnhalvorna
            behövs, som komplement till varandra och som en förutsättning
            för den hela individen. I
          </note>
          <note>
            andra länder, som exempelvis Norge, Danmark,
          </note>
          <note>
            Tyskland, Österrike, Frankrike och Australien, är lärlingsutbildningen
            officiellt accepterad och ingår som ett naturligt led i landets
            utbildningsväsende.
          </note>
          <note>
            Även om uppbyggnaden av utbildningen i dessa länder ser något
            olika ut är följande faktorer gemensamma:
          </note>
          <note>
            - utbildningen börjar efter eller i anslutning till fullgjord
            grundskoleutbildning,
          </note>
          <note>
            - teori och praktik varvas alltid,
          </note>
          <note>
            - utbildningsanordnaren och näringslivet samverkar,
          </note>
          <note>
            - utbildningen är som regel fyraårig,
          </note>
          <note>
            - eleverna kan välja mellan ett mycket stort antal yrken/inriktningar,
          </note>
          <note>
            - omfattningen på lärlingsutbildningen är relativt stor, exempelvis
            i Norge 17 000 platser per år,
          </note>
          <note>
            - lärlingsutbildningen skall medverka till att ge eleverna en
            väg in i yrkeslivet.
          </note>
          <note>
            Jag menar att det nu även i vårt land är dags att officiellt
            erkänna lärlingsutbildningen och att satsa på en bred och mångfasetterad
            sådan utbildning, för individens men också för arbetsmarknadens
            och för det hållbara samhällets skull.
          </note>
          <note>
            Olika varianter av lärlingsutbildning pågår och planeras i landet.
            Näringslivet har vid åtskilliga tillfällen uttalat sig positivt,
            och jag förutsätter att det borde finnas ett visst intresse även
            från vår regering att i samverkan diskutera morgondagens flexibla
            och olika utbildningsformer i ett snabbt föränderligt samhälle
            -
          </note>
          <note>
            ett samhälle där allas olika anlag, intressen och förutsättningar,
            så långt möjligt, tillgodoses och tas till vara.
          </note>
          <note>
            Tyvärr har utbildningsministern gått hem, så det får vi diskutera
            senare.
          </note>
          <note>
            Även om flexibilitet är, och kommer att vara, ett nyckelbegrepp
            i det hållbara samhället tror jag att en återskapad lärlingsutbildning
            bör vila på vissa grundstenar, varav följande, enligt min mening,
            är de viktigaste:
          </note>
          <note>
            - teori och praktik skall varvas
          </note>
          <note>
            - utbildningen får inte begränsa individens möjlighet vare sig
            till vidare studier eller till rörlighet i arbetslivet
          </note>
          <note>
            - utbildningen skall ske i samarbete och samverkan mellan utbildningsanordnare
            och arbetsliv
          </note>
          <note>
            - utbildningstiden bör vara tre fyra år, där teoretisk och arbetsplatsförlagd
            yrkes- och hantverksutbildning varvas
          </note>
          <note>
            - utbildningssystemet skall innehålla ett brett och stort antal
            yrken/inriktningar.
          </note>
          <note>
            Med denna inriktning på lärlingsutbildningen -
          </note>
          <note>
            eller om det skall kallas något annat - skapas flera möjligheter
            att tillgodose, utveckla och ta till vara människors olika anlag,
            intressen, förutsättningar, begåvningar och möjligheter.
          </note>
          <note>
            Utbildningen kommer också att medverka till att fler ungdomar
            får en naturlig kontakt med arbetslivet och därmed också en fastare
            fot i tillvaron. Arbetslöshet är ett gissel för alla som drabbas
            men alldeles speciellt för en ung människa i början av sin aktiva
            medborgartid.
          </note>
          <note>
            Jag förutsätter och hoppas, fru talman, att regeringen och berörda
            departement, bl.a. mot bakgrund av de många signaler som i dag
            kommer också från andra håll i denna fråga, tar till sig råden
            och mycket snart initierar en bred diskussion och ett samarbete
            syftande till en återskapad/nyskapad flexibel lärlingsutbildning.
            En sådan kan vara ett bidrag i den flora av åtgärder som fordras
            för att skapa ett hållbart samhälle - ett samhälle för alla, med
            livskvalitet.
          </note>
          <note>
            Anf. 123 Tredje vice talman CHRISTER
          </note>
          <note type="speaker">
            EIREFELT (fp):
          </note>
          <note>
            Fru talman! En vision i januari 1997 om hur svenskt näringsliv
            kommer att gestalta sig om 20-30
          </note>
          <note>
            år måste ta sin utgångspunkt i hur klimatet kommer att se ut
            för de människor som skall vara drivkraften bakom morgondagens
            företag - de innovatörer och entreprenörer som skall starta och
            utveckla nya Ericsson, nya Atlas Copco och nya Hennes &amp; Mauritz.
          </note>
          <note>
            Och lika viktigt är klimatet för de människor som skall utveckla
            den flora av småföretag som aldrig kommer i närheten av börslistorna
            men är en nödvändig förutsättning inte minst för de större, etablerade
            företagen.
          </note>
          <note>
            Fru talman! Det finns ett antal ödesfrågor: Kommer de ungdomar
            som nyligen har påbörjat sin vandring genom skolsystemet att finna
            det meningsfullt att skaffa sig en kvalificerad utbildning? Kommer
            det att löna sig?
          </note>
          <note>
            Kommer vi då, runt 2020, att ha ett skattesystem som gör att
            det lönar sig att satsa tid och engagemang och att ta ekonomiska
            risker för att utveckla en affärsidé i en egen verksamhet?
          </note>
          <note>
            Kommer den offentliga sektorn att öppnas upp för privata initiativ
            och attrahera en ny grupp av entreprenörer?
          </note>
          <note>
            Kommer hinder i form av regleringar, byråkrati och de föråldrade
            inslagen i arbetsrätten att röjas undan?
          </note>
          <note>
            Kommer Sverige att fullt ut vara en del av det vidareutvecklade
            europeiska samarbetet, så att den som vill pröva sin affärsidé
            på en större marknad har lika stora chanser att lyckas om hon
            gör det med Sverige som bas som om hon utvecklar företaget i Tyskland
            eller Danmark?
          </note>
          <note>
            Kommer det att finnas ett fungerande system för riskkapitalförsörjningen,
            så att vägen från idé till produktion inte behöver sluta i Japan
            eller i USA?
          </note>
          <note>
            Fru talman! Mitt sätt att formulera frågeställningarna ger en
            klar fingervisning om hur Folkpartiet vill skapa gynnsamma förutsättningar
            för svenskt näringsliv, sett i ett vidare perspektiv. På utbildningsområdet
            krävs t.ex. insatser för att ge människor breda såväl som specialiserade
            kunskaper och färdigheter, men framför allt möjligheter att inhämta
            nya kunskaper när villkoren ändras och tekniken utvecklas.
          </note>
          <note>
            Skattesystemet måste ändras, så att de välståndsbildande krafterna
            vårdas, inte motarbetas. Politiken skall präglas av förståelse
            för de motiv som driver människor och företag att utvecklas.
          </note>
          <note>
            Fru talman! Mycket kommer att vara annorlunda för den entreprenör
            som är verksam 2020. Vissa viktiga förändringar ser vi starten
            på redan nu.
          </note>
          <note>
            Skillnaden mellan industri och tjänsteföretag kommer att bli
            allt mindre. 2020 kommer den uppdelningen att kännas lika konstlad
            som avlägsen. Mest lyckosamma kommer de företag att vara som lyckats
            integrera hög kompetens på tjänsteområdet med industriell produktion.
          </note>
          <note>
            År 2020 är det inte mycket kvar från Margareta
          </note>
          <note>
            Winbergs tid i Arbetsmarknadsdepartementet. Lönebildning och
            anställningsförhållanden är anpassade till helt nya förutsättningar.
            De stelbenta reglernas tid är förbi. Politikerna bestämmer mindre
            och de berörda människorna - företagarna och deras medarbetare
          </note>
          <note>
            - desto mer. Att arbetstider är flexibla uppfattas som självklart.
            När och var man arbetar kommer man överens om med sin arbetsgivare
            eller uppdragsgivare. Många jobbar tidvis hemma på distans, tidvis
            på arbetsplatsen, och man varvar anställningar med kontrakterade
            uppdrag.
          </note>
          <note>
            Konkurrensen kommer att vara effektivare år 2020
          </note>
          <note>
            inte bara på grund av frihandel och tryck utifrån.
          </note>
          <note>
            Också här hemma kommer de marknader som i dag domineras av några
            få företag att ha öppnats upp. Det gäller inte minst på de områden
            som i dag domineras av våra före detta affärsdrivande verk. I
            den offentliga sektorn har privata entreprenörer fått möjlighet
            att verka på konkurrensneutrala villkor till gagn för valfrihet
            och effektivitet.
          </note>
          <note>
            År 2020 har IT-utvecklingen förenklat människors vardag. Möjligheterna
            att arbeta, studera och delta i samhällsdebatten på distans frigör
            tid - något som utnyttjas inte minst av småbarnsföräldrarna.
          </note>
          <note>
            Många företag är nätverksbaserade. De gamla hierarkiska och formella
            strukturerna har ersatts av människor som väljer att jobba med
            projekt i löst sammansatta och flexibla nätverk. Fler fortsätter
            att verka och leva i sin hembygd. De slipper flytta till storstäderna
            för att få jobb, och de upplever en helt annan valfrihet och kvalitet.
          </note>
          <note>
            Fru talman! 1997 års näringsminister talar och handlar som om
            företag etableras och utvecklas utan företagare. Detta är i själva
            verket det grundläggande felet i socialdemokratisk näringspolitik.
            Är 2020
          </note>
          <note>
            kommer det synsättet att sedan länge vara hopplöst förlegat,
            och det är åtskilliga år sedan ansvarigt statsråd hade beteckningen
            socialdemokrat.
          </note>
          <note type="speaker">
            Anf. 124 THOMAS JULIN (mp):
          </note>
          <note>
            Fru talman! Vården är den fråga som de flesta prioriterar mycket
            högt. Det har ett flertal undersökningar visat. Om vi skall skapa
            ett samhälle med en hållbar utveckling på lång sikt måste vi också
            debattera vården och ändra på den kurs som vi nu har, annars kommer
            vårdskutan att haverera.
          </note>
          <note>
            Som det ser ut nu har vi inte en hållbar utveckling på vårdsidan.
            Det är riksdag och regering som har skapat denna ohållbara utveckling.
            Man har sagt att det samhällsekonomiska läget tvingat fram minskningen
            av det generella statsbidraget till landsting och kommuner.
          </note>
          <note>
            Statens minskade bidrag till landsting och kommuner har nu hållit
            i gång besparingskarusellen under flera år. Från början fanns
            det ett utrymme att spara och effektivisera, men sedan länge har
            vården passerat smärtgränsen. Nu slås bra verksamhet sönder när
            man på vissa ställen genomför, som jag ser det, vettlösa besparingar.
            Många landstingspolitiker verkar ha drabbats av någon sorts besparingsmani
            och ser inte vad de håller på och ställer till med.
          </note>
          <note>
            För ett par dagar sedan talade jag med en mycket svårt sjuk kvinna
            som ligger på sjukhus i mitt län - i
          </note>
          <note>
            Gävleborgs län. Hon talade om att hon tyckte att personalen var
            underbar. De gör ett bra jobb, men de hinner inte göra allt de
            skall, för de är för få. Det här är någonting som jag ofta har
            hört. Patienterna är nöjda, men de märker att personalen inte
            hinner göra det den skall.
          </note>
          <note>
            Att det är så här på många ställen bekräftar även
          </note>
          <note>
            SKTF:s rapport, som handlar om en försämrad arbetsmiljö inom
            sjukvården, med ökad stress och arbetsbelastning som ger sämre
            säkerhet och bristande kvalitet.
          </note>
          <note>
            Visst är det väl märkvärdigt att vi har fått en sådan utveckling,
            när det finns så många som är arbetslösa och när AMS visat på
            att samhällsbesparingarna när man drar ned inom vårdsektorn är
            ytterst små i vissa fall. I andra fall kostar det mer att friställa
            personal än vad man sparar.
          </note>
          <note>
            En annan ohållbar del i den s.k. utvecklingen i vården är det
            nya fenomen som kallas färdigbehandlad. Det innebär att patienter
            skickas hem för att de är färdigbehandlade. För de flesta låter
            det helt riktigt att en färdigbehandlad patient skall skickas
            hem, och i det flesta fall är det också så. Men i detta system
            åker också många jojo mellan landsting, kommun och hem. Det beror
            på överbeläggningar på sjukhus och på vem som har betalningsansvaret
            för de färdigbehandlade.
          </note>
          <note>
            Men anhöriga kan inte alltid förstå landstingen när de skickar
            hem en anhörig som är färdigbehandlad.
          </note>
          <note>
            En del skräms av tanken att få hem sin s.k. färdigbehandlade
            familjemedlem. Hur skulle ni själv reagera om ni fick hem en medvetslös
            anhörig som ligger i respirator, men som anses vara färdigbehandlad
            därför att ingenting mer finns att göra? Detta är vad som håller
            på att ske i vårt län. Vi har ett par sådana fall.
          </note>
          <note>
            Jag vill påstå att det beror på att besparingshysterin nu gått
            så långt att alla försöker puffa över kostnader på någon annan
            för att klara sin egen budget och för att kunna behålla sin egen
            personal. Att anhöriga drabbas och att primärvården eller den
            lilla kommunen får ta de övervältrade kostnaderna bryr man sig
            inte om. I dagens vårdsamhälle gäller det att klara sin egen ekonomi
            - att hålla näsan över vattnet. Allt verkar ha blivit ett ekonomiskt
            spel. Omvårdnaden kommer i andra hand. Detta är ingen kritik mot
            vårdpersonalen, utan mot de politiska beslut som skapat denna
            situation.
          </note>
          <note>
            Fru talman! Om vi skall få ett hållbart samhälle på vårdsidan
            måste vi ändra kurs. Då måste vi snabbt tillföra vården mer resurser.
            Det finns pengar. Det hela är en prioriteringsfråga.
          </note>
          <note>
            Det känns därför hoppfullt att statsministern lovat nya pengar
            till vården, men jag vill avvakta och se vad det löftet innebär
            innan jag gör min bedömning av det. Jag är rädd att insatsen inte
            räcker och att den inte kommer fort nog.
          </note>
          <note>
            Fru talman! Landsting och kommuner måste också få tillbaka sin
            fulla rätt att höja kommunalskatten. De lokala politikerna måste
            själv få fatta beslut om sina skatter utan att utsättas för hot
            om statliga repressalier.
          </note>
          <note>
            För att vi skall få en hållbar samhällsutveckling måste vi också
            lyssna på medborgarnas önskemål.
          </note>
          <note>
            Vilka önskemål de har när det gäller vården och den trygghet
            som bra vård ger har väl ingen politiker undgått att höra.
          </note>
          <note>
            (forts. 7 §)
          </note>
          <note>
            Ajournering
          </note>
          <note>
            Kammaren beslöt på förslag av talmannen kl.
          </note>
          <note>
            13.52 att ajournera förhandlingarna till kl. 14.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 125 TALMANNEN:
          </note>
          <note>
            Kammarens sammanträde återupptas för riksdagens frågestund. I
            dag deltar följande statsråd, som jag hälsar hjärtligt välkomna:
            statsminister Göran
          </note>
          <note>
            Persson, utbildningsminister Carl Tham, miljöminister Anna Lindh,
            jordbruksminister Annika Åhnberg, statsrådet Pierre Schori, statsrådet
            Leif Blomberg och statsrådet Björn von Sydow. Statsministern svarar
            på allmänpolitiska frågor, och övriga statsråd svarar på frågor
            som berör deras respektive ansvarsområden.
          </note>
          <note>
            Jag vill för säkerhets skull erinra om att statsrådet
          </note>
          <note>
            Björn von Sydow i dag svarar på frågor i sin egenskap av handelsminister.
            Efter den 1 februari kommer han att svara på frågor i sin tillkommande
            egenskap av försvarsminister. Ordet är fritt.
          </note>
          <note>
            Neddragning vid polisen
          </note>
          <note type="speaker">
            Anf. 126 GUN HELLSVIK (m):
          </note>
          <note>
            Fru talman! I går kunde vi läsa att 471 civilanställda inom Stockholmspolisen
            varslats. Eftersom de civilanställdas arbetsuppgifter finns kvar
            kommer omkring 200 poliser att tas från den operativa verksamheten
            för att fungera som bl.a. receptionister och passkontrollanter.
            Utöver de problem som uppkommer för brottsbekämpningen är detta
            inte ett effektivt utnyttjande av befintliga resurser, men polismyndigheten
            måste naturligtvis följa regeringens direktiv, som innebär stora
            besparingar och krav på att poliser inte får sägas upp.
          </note>
          <note>
            Polisen är inte den enda verksamhet som drabbas.
          </note>
          <note>
            Även inom andra verksamheter kan vi se liknande exempel på en
            utveckling mot resursslöseri och andra negativa effekter som inte
            redovisats för riksdagen.
          </note>
          <note>
            Ett exempel är försvarsbeslutets effekter på Volvos
          </note>
          <note>
            Arbogaverksamhet.
          </note>
          <note>
            Mot denna bakgrund vill jag fråga statsministern om man inte
            i de konsekvensanalyser som föregått regeringens propositioner
            förutsett bl.a. de negativa konsekvenser jag har pekat på och
            vilka slutsatser vad gäller behov och utformning av konsekvensanalyser
            som statsministern har dragit inför kommande propositioner.
          </note>
          <note type="speaker">
            Anf. 127 Statsminister GÖRAN PERSSON (s):
          </note>
          <note>
            Fru talman! Frågan är ordentligt diskuterad i sak mellan justitieministern
            och frågeställaren. Nu handlar det om det principiella, om konsekvensanalyser
            vid neddragning i offentlig sektor. Sådana konsekvensanalyser
            görs naturligtvis regelbundet och regelmässigt när man går till
            beslut. Jag kan avslöja för frågeställaren att ingen av de förändringar
            som vi har gjort i våra sparprogram har resulterat i att verksamheterna
            har förblivit oförändrade eller opåverkade. När vi har sparat
            på polisen så märks det. När vi sparar i vården så märks det.
            När vi sparar i skolan så märks det. Men vårt läge har ju varit
            att vi inte kan fortsätta att låna till verksamheten - inga poliser
            på kredit, utan de skall betalas med egna pengar.
          </note>
          <note type="speaker">
            Anf. 128 GUN HELLSVIK (m):
          </note>
          <note>
            Fru talman! Jag förstår att ordentliga konsekvensanalyser har
            gjorts. Jag förstår av det att det också har varit uppenbart att
            den operativa verksamheten inom polisen kommer att påverkas, eftersom
            poliser nu får utföra administrativt arbete. Jag förstår också
            av statsministerns svar att konsekvensanalyserna av försvarsbeslutet
            redan från början visade på en påverkan på Arbogaverken. Tack
            för svaret!
          </note>
          <note type="speaker">
            Anf. 129 Statsminister GÖRAN PERSSON (s):
          </note>
          <note>
            Fru talman! De slutsatser frågeställaren drar om inverkan på
            polisen och brottsbekämpningen har frågeställaren gått igenom
            här i kammaren förut i dialog med justitieministern. Då klarade
            de ut den saken.
          </note>
          <note>
            Vad som förvånar mig litet är att det i samband med neddragningar
            i offentlig sektor bara är konsekvenserna för polis och militär
            som tycks värda att följas upp. Jag har faktiskt varit mer orolig
            för vården och skolan, även om jag inser att också de sektorer
            som frågeställaren pekar på är viktiga.
          </note>
          <note>
            Utländska långivare
          </note>
          <note type="speaker">
            Anf. 130 JOHAN LÖNNROTH (v):
          </note>
          <note>
            Fru talman! Statsministern talade i går om att göra saker med
            egna pengar. Vi hörde honom också nyss tala om detta. Detta satte
            han då i motsats till att göra sig beroende av utländska bankirer.
          </note>
          <note>
            Vi kan också i dagens tidningar läsa om att finansmannen Jacob
            Wallenberg under andra världskriget försökte få Riksbanken att
            köpa guld som nazisterna hade stulit.
          </note>
          <note>
            Jag skulle utifrån detta vilja vidga statsministerns diskussion
            om egna och andras pengar. Jag skulle vilja höra om statsministern
            har något att säga om den moraliska och demokratiska aspekten
            på att vi är så beroende av den makt som de svenska finansfamiljerna,
            inklusive familjen Wallenberg, i dag har.
          </note>
          <note type="speaker">
            Anf. 131 Statsminister GÖRAN PERSSON (s):
          </note>
          <note>
            Fru talman! Frågan är kanske något vidare än det exempel som
            togs. Diskussionen om Riksbanken och
          </note>
          <note>
            Jacob Wallenbergs insatser i det sammanhanget får värderas. Det
            finns en arbetsgrupp tillsatt som tittar just på den typen av
            frågor. UD, Riksbanken och, tror jag, den judiska församlingen
            i Stockholm är engagerade i det arbetet, som kom i gång efter
            ett besök i
          </note>
          <note>
            Sverige nyligen av Judiska världskongressen.
          </note>
          <note>
            Lönnroth pekar också på en vidare fråga. För mig som socialdemokrat
            har det alltid varit viktigt att den offentliga ekonomin står
            under demokratisk kontroll.
          </note>
          <note>
            Jag har med stor oro och också ilska sett hur man successivt
            under vissa perioder under de senaste 20
          </note>
          <note>
            åren har gjort pensionärer, vårdtagare och andra beroende av
            långivare utanför Sveriges gränser. Vi är på väg bort från det
            nu. Vi når balans 1998, t.o.m. ett litet överskott. En stark offentlig
            sektor, finansierad med egna pengar, är naturligtvis en bra motvikt
            till både nationellt och internationellt kapital.
          </note>
          <note type="speaker">
            Anf. 132 JOHAN LÖNNROTH (v):
          </note>
          <note>
            Fru talman! På den punkten är statsministern och jag helt överens,
            men det var inte det min fråga gällde. Jag anser att eftersom
            statsministern själv har väckt frågan om det moraliskt berättigade
            i att låna från utländska bankirer är det också rimligt att diskutera
            det sätt på vilket kapitalackumulationen hos de svenska finansfamiljerna
            har gått till. Är statsministern beredd att säga något om den
            moraliska aspekten i det faktum att dessa finansfamiljer har en
            så oerhört stor makt över Sverige och vår svenska demokrati?
          </note>
          <note>
            Det var den frågan jag ville ställa till statsministern.
          </note>
          <note type="speaker">
            Anf. 133 Statsminister GÖRAN PERSSON (s):
          </note>
          <note>
            Fru talman! Jag tror att jag delvis svarade på den frågan. Vi
            har alltid sett starka fackföreningar och en stor, välskött gemensam
            sektor som balanserande krafter till ett nationellt kapital, nu
            i dag alltmer till ett internationellt kapital. Jag kan avslöja
            för Johan
          </note>
          <note>
            Lönnroth att det just nu kanske inte är familjen Wallenbergs
            makt som gör att jag ligger vaken om nätterna och funderar, utan
            det är mer det internationella kapitalets enorma kraft, dess snabba
            rörlighet och svårigheten att möta detta med kraftfulla politiska
            motvikter. Ett försök i det sammanhanget är EU, och därför tycker
            jag att det är ett viktigt projekt.
          </note>
          <note type="speaker">
            Anf. 134 EVA ZETTERBERG (v):
          </note>
          <note>
            Fru talman! Också jag vill fråga Göran Persson om naziguldet
            och höra om det förslag som har kommit upp på att man måste stifta
            en ny lag för att komma in i Wallenbergarkivet är något som regeringen
            överväger och hur de funderingarna i så fall ser ut.
          </note>
          <note>
            Jag vill också ta upp den moraliska fråga som Johan
          </note>
          <note>
            Lönnroth väckte: Hur ser regeringen på att det alltid i efterhand
            är någon som upptäcker affärer som har ägt rum? Varför tar inte
            regeringen själv initiativ, när man ändå i vissa arkiv måste ha
            sett att sådana här händelser har inträffat? Varför tar man då
            inte upp saken och reder upp det i lugn och ro, utan att det hela
            först så att säga måste ha upptäckts av någon?
          </note>
          <note type="speaker">
            Anf. 135 Statsminister GÖRAN PERSSON (s):
          </note>
          <note>
            Fru talman! Den aktuella händelsen inträffade aldrig. Det var
            ju en riksbankschef som stoppade detta. Det fanns en propå, och
            den redovisas nu i arkivstudier. Regeringen har ingen anledning
            att på något sätt försvåra de studierna. Tvärtom har vi all anledning
            att göra det här tydligt och synligt.
          </note>
          <note>
            Jag vet inte, för jag kan inte bedöma frågan, om en lagstiftning
            gentemot Wallenbergarkivet skulle vara något som förde frågan
            framåt. Det har jag i dag ingen uppfattning om. Men rent allmänt:
            Låt oss lysa igenom det hela, låt oss diskutera detta och låt
            oss jämföra vad som hände i Sverige under andra världskriget med
            vad som hände runt omkring oss i våra grannländer!
          </note>
          <note type="speaker">
            Anf. 136 EVA ZETTERBERG (v):
          </note>
          <note>
            Fru talman! Statsministern ställer sig alltså inte avvisande
            till förslaget om att stifta en lag för att verkligen kunna komma
            åt källorna och i Wallenbergarkivet se vad som hänt och vad som
            inte har hänt samt hur Sverige ställde sig till den här frågan
            under andra världskriget.
          </note>
          <note type="speaker">
            Anf. 137 Statsminister GÖRAN PERSSON (s):
          </note>
          <note>
            Fru talman! Det finns ingen anledning för regeringen att gå in
            i en position där vi avvisar någonting, utan vi har allt intresse
            av att papper läggs på bordet och att det redovisas hur det gått
            till. Så här 50 år efteråt borde det rimligen också ligga i Wallenbergsfärens
            intresse.
          </note>
          <note>
            Låt oss nu inte börja måla in oss i hörn! I stället skall vi
            försöka få fram sanningen. Då får vi se vilka instrument vi behöver
            använda.
          </note>
          <note>
            Serbien
          </note>
          <note type="speaker">
            Anf. 138 ANITA PERSSON (s):
          </note>
          <note>
            Fru talman! Jag har en fråga till statsrådet Pierre
          </note>
          <note>
            Schori. Min fråga gäller utvecklingen i Jugoslavien, framför
            allt i Serbien. Det som sker nu är väldigt oroande, dvs. att man
            inte respekterar de demokratiska val som skett där nere.
          </note>
          <note>
            Har statsrådet någon fundering på vad som kan hända om utvecklingen
            inte förändras så att man respekterar de regler som gäller vid
            demokratiska val?
          </note>
          <note>
            Kan vi se en ny flyktingström t.ex.?
          </note>
          <note type="speaker">
            Anf. 139 Statsrådet PIERRE SCHORI (s):
          </note>
          <note>
            Fru talman! Det som händer i f.d. Jugoslavien -
          </note>
          <note>
            förutom återuppbyggnad och återvändande - är en begynnande demokratisering
            på håll där detta inte tidigare funnits. I Kroatien ser vi hur
            kampen för mera demokrati går, och vi ser att det sker med kraft
            framför allt i Serbien.
          </note>
          <note>
            Felipe Gonzáles, f.d. spanske statsministern, har varit där nere
            på uppdrag av OSSE. Hans rekommendationer har EU nu ställt sig
            bakom. De går ut på att kräva att regimen fullt ut skall respektera
            för det första att valen på nio orter vanns av oppositionen, för
            det andra att man skall inleda en dialog med oppositionen och
            för det tredje att man skall inleda en demokratiseringsprocess,
            framför allt i medierna. De är ju inte fria.
          </note>
          <note>
            Om man följer detta, och jag tror att omvärldens tryck kommer
            att vara så starkt att det går i den riktningen, blir det en förbättring
            i Serbien och i hela området och därmed ingen risk för flyktingströmmar.
          </note>
          <note>
            Resurser till landstingen
          </note>
          <note type="speaker">
            Anf. 140 MARGARETA E NORDENVALL (m):
          </note>
          <note>
            Fru talman! 1998 år det valår. Vi har alla väntat på att statsministern
            skall komma med allmosor. Nu kommer 10 miljarder till kommuner
            och landsting.
          </note>
          <note>
            På 80-talet fanns det gott om resurser inom sjukvården. Trots
            det dog patienter i onödan i väntan på hjärtoperation. Fortfarande
            finns det pengar i landstingen som borde gå till vård, men som
            går till annan verksamhet. Som exempel kan nämnas att i Stockholms
            läns landsting går mer än 1 miljard - dvs. resurser motsvarande
            ett universitetssjukhus - till politiker och administration samt
            till en sysselsättningsgaranti för personal som är frikopplad
            från vården.
          </note>
          <note>
            På vilket sätt avser statsministern åtgärda de systemfel som
            finns inom landstingen för att sjuka patienter skall få den sjukvård
            som de redan har betalat för? Det är inte trovärdigt att föra
            in mera pengar i landstingen förrän det är gjort.
          </note>
          <note type="speaker">
            Anf. 141 Statsminister GÖRAN PERSSON (s):
          </note>
          <note>
            Fru talman! Vi vet ju att Moderaterna vill avveckla landstingen.
            De har drivit en kampanj för det under ganska många år. Men man
            är i den frågan, som i så många andra, isolerade och ensamma.
            Landstingen blir kvar med egen beskattningsrätt.
          </note>
          <note>
            Ett enormt förändringsarbete är gjort i svenska kommuner och
            landsting under de senaste åren. Frågeställarens beskrivning av
            landstingen är naturligtvis inte förenlig med verkligheten. Landstingens
            förändringsarbete fortsätter. Det blir inga "allmosor" till kommuner
            och landsting, utan de får ett rimligt tillskott för att kunna
            behålla sjuksköterskor, läkare och äldreomsorgspersonal liksom
            lärare i skolan. Jag tror att de allra flesta svenskar begriper
            att det är en vettig insats. Men vill Moderaterna ha den debatten,
            så var så goda!
          </note>
          <note type="speaker">
            Anf. 142 MARGARETA E NORDENVALL (m):
          </note>
          <note>
            Fru talman! Jag vill tacka statsministern för svaret.
          </note>
          <note>
            Jag fick det svar som jag förväntade mig.
          </note>
          <note>
            Vi vill satsa på sjukvården, inte på politiker eller administration.
            Vänstermajoriteten i Stockholms län har ju valt att höja sjukhuspolitikernas
            arvoden, att lägga ned intensivvårdsplatser osv. Tyvärr är det
            inte den vägen man skulle önska.
          </note>
          <note>
            På socialdemokratiskt manér löser statsministern problemen inom
            vården med mera pengar i stället för att undersöka hur befintliga
            pengar används. Kvantitet går före kvalitet.
          </note>
          <note>
            Jag upprepar min fråga: På vilket sätt vill statsministern åtgärda
            systemfelen inom landstingen för att de sjuka patienterna skall
            få den vård som de behöver? Det räcker inte med att skjuta till
            pengar, utan vad som behövs är att det ändras i systemet.
          </note>
          <note type="speaker">
            Anf. 143 Statsminister GÖRAN PERSSON (s):
          </note>
          <note>
            Fru talman! Det finns två synsätt här. De flesta tycker att det
            faktiskt saknas pengar inom vård, utbildning och omsorg. Sedan
            har vi de som tycker att det går att sänka skatterna ytterligare
            och att ta bort ännu mera resurser från verksamheterna. Vi kommer
            inte att nå varandra i en dialog. Det är två helt skilda synsätt,
            och de får väl mätas med varandra i kommande valrörelse.
          </note>
          <note type="speaker">
            Anf. 144 MICHAEL STJERNSTRÖM (kd):
          </note>
          <note>
            Fru talman! Som kristdemokrat hälsar jag med stor tillfredsställelse
            att regeringen äntligen inser att vården och omsorgen behöver
            mera resurser. Vi har här i kammaren lagt fram flera förslag om
            att årligen förstärka vården och omsorgen med 6,5 miljarder.
          </note>
          <note>
            Jag skulle vilja fråga statsminister Göran Persson:
          </note>
          <note>
            Är det inte en något enkel lösning på problemet att ha en engångssumma
            till vård och omsorg? Krävs det inte årliga tillskott, inte bara
            en engångsumma, för att långsiktigt förstärka kommunernas och
            landstingens resurser?
          </note>
          <note type="speaker">
            Anf. 145 Statsminister GÖRAN PERSSON (s):
          </note>
          <note>
            Fru talman! Det har aldrig varit tal om en engångssumma. Jag
            pratar om 1998 års budgetnivå.
          </note>
          <note>
            Som Michael Stjernström vet fungerar den ekonomiska planeringen
            för staten på så sätt att det som förs in i 1998 års budgetram
            rullar med 1999 och framåt. Det är alltså permanenta pengar.
          </note>
          <note>
            Fördelen nu är att vi gör det med egna resurser. Vi lånar inte
            pengarna. Vi hämtar inte hem dem på Wall
          </note>
          <note>
            Street eller i Frankfurt. Vi är inte beroende av en finansministers
            mer eller mindre framgångsrika övertygelseförmåga utomlands. Det
            är svenska löntagare som drar ihop detta och som betalar skatter.
            Det gör att vi nu kan ge en lättnad för vården och omsorgen.
          </note>
          <note>
            Jag är tacksam för Michael Stjernströms deklaration. Uppenbarligen
            tycker Kristdemokraterna att det är mera resurser som behövs,
            inte lägre skatter.
          </note>
          <note type="speaker">
            Anf. 146 MICHAEL STJERNSTRÖM (kd):
          </note>
          <note>
            Fru talman! Jag tackar statsministern för svaret.
          </note>
          <note>
            Jag tror att Kristdemokraterna och regeringen i framtiden kan
            samarbeta i fråga om att förstärka vården och omsorgen.
          </note>
          <note type="speaker">
            Anf. 147 Statsminister GÖRAN PERSSON (s):
          </note>
          <note>
            Fru talman! Jag ser fram emot denna något snabba kantring i positionen
            jämfört med gårdagens partiledardebatt, där det trots allt var
            Moderaterna - som ju skall sänka skatterna i landstingen och ta
            bort resurser
          </note>
          <note>
            - som man skulle samarbeta med, men välkomna!
          </note>
          <note>
            Mänskliga rättigheter i Kina
          </note>
          <note type="speaker">
            Anf. 148 INGBRITT IRHAMMAR (c):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Pierre Schori. En demokratiseringsvåg har svept över världen
            under de senaste 10-20 åren, medan åtminstone en fjärdedel av
            världens befolkning - jag tänker på dem som lever i Kina - fortfarande
            lever i en diktatur.
          </note>
          <note>
            Det är faktiskt så att Kina har allra flest fängslade per invånare
            i världen, tre gånger så många som i
          </note>
          <note>
            USA. Fängslandena fortsätter. Man fortsätter att skicka demokratikämpar
            till arbetsläger. Så sent som i december och januari har ytterligare
            välkända demokratiaktivister blivit dömda. Wang Min är en, han
            har skickats till omskolningsläger. Vad han gjorde var att propagera
            för yttrandefrihet. Choephel, en musiker, talade om demokrati
            i Tibet. Han dömdes i december till 18 års fängelse. Li Hai, en
            känd människorättsaktivist i Peking, dömdes till nio års fängelse.
            Hans brott bestod i att han försökte ta reda på vart fångarna
            från
          </note>
          <note>
            Himmelska fridens torg sändes och i vilka fängelser de befann
            sig.
          </note>
          <note>
            Med anledning av detta som hänt så sent som i december och januari
            vill jag fråga om regeringen har protesterat mot de kinesiska
            myndigheterna efter de senaste händelserna.
          </note>
          <note type="speaker">
            Anf. 149 Statsrådet PIERRE SCHORI (s):
          </note>
          <note>
            Fru talman! Tyvärr har Kina en från en stor del av omvärlden
            avvikande syn på mänskliga rättigheter.
          </note>
          <note>
            Vid varje tillfälle som vi har berör vi dessa frågor på ett allvarligt
            sätt och försöker övertyga den kinesiska regeringen om att ändra
            attityd, att respektera mänskliga rättigheter enligt den deklaration
            som Kina skrivit under.
          </note>
          <note>
            De senaste fängslandena har vi tagit upp inom EU
          </note>
          <note>
            och förbereder frågan i den dialog som pågår med
          </note>
          <note>
            Kina från EU:s sida när det gäller handel men också mänskliga
            rättigheter. Jag tror att vi får ut mycket mer om vi går den vägen.
            Men självfallet skall vi också på andra sätt uppmärksamma även
            den senaste tidens arresteringar och straffutdömningar.
          </note>
          <note type="speaker">
            Anf. 150 INGBRITT IRHAMMAR (c):
          </note>
          <note>
            Fru talman! Jag tackar för det svaret. Jag hoppas att vi är överens
            om att vi skall använda alla möjliga vägar, inte bara EU utan
            också direkta bilaterala samtal. Det krävs verkligen att vi nu
            efter Kinabesöket visar att vi följer upp frågan om demokrati
            och mänskliga rättigheter vid varje tillfälle så att man förstår
            att vi menar allvar.
          </note>
          <note type="speaker">
            Anf. 151 Statsrådet PIERRE SCHORI (s):
          </note>
          <note>
            Fru talman! Jag har under rätt många år följt just svensk politik
            gentemot Kina. Jag kan faktiskt säga att jag aldrig varit med
            om att detta så konsekvent, så många gånger och så tydligt tagits
            upp från regeringens sida som under den senaste tiden, inte minst
            från statsministerns sida. Även om han själv är här kan jag säga
            detta.
          </note>
          <note>
            Regional ersättning till jordbruket
          </note>
          <note type="speaker">
            Anf. 152 ULF BJÖRKLUND (kd):
          </note>
          <note>
            Fru talman! Jag har en fråga till jordbruksministern. Vid inträdet
            i EU ändrades den regionala ersättningen till jordbruket i norra
            Sverige. Stödområde 4
          </note>
          <note>
            erhöll ingen rätt till nationellt stöd. Samtidigt ändrades miljöstödet.
            Det drabbar särskilt mjölkbesättningar med fler än 20 kor.
          </note>
          <note>
            Enligt regeringens proposition i höstas fick vi ytterligare 600
            miljoner i vallstöd. I utskottet påpekas att man särskilt bör
            tänka på vad som är aktuellt i just stödområde 4A.
          </note>
          <note>
            Vi har inte hört någonting från Jordbruksdepartementet. Är något
            på gång för att rätta till orättvisan är det angeläget och bråttom.
          </note>
          <note type="speaker">
            Anf. 153 Jordbruksminister ANNIKA ÅHNBERG (s):
          </note>
          <note>
            Fru talman! Jag kan försäkra att det är mycket som är på gång
            på Jordbruksdepartementet. Självfallet arbetar vi nu intensivt
            med utformningen av det utökade miljöstöd som regeringen föreslog
            och riksdagen sedan beslutade om. I det sammanhanget diskuterar
            vi naturligtvis också hur vi skall förhålla oss till de delar
            av stödområde 4 som nämns här. Eftersom vår beredning av ärendet
            inte är riktigt färdig ännu men kommer att bli det inom de närmaste
            dagarna, kan jag just nu inte ge ett klart besked. Men inom en
            snar framtid kan jag återkomma.
          </note>
          <note type="speaker">
            Anf. 154 ULF BJÖRKLUND (kd):
          </note>
          <note>
            Fru talman! Det är nödvändigt att nivån på stödet kompenserar
            de försämringar som tidigare har skett vid EU-inträdet. Annars
            kommer den mycket negativa trenden i Dalarna och Gävleborg att
            ytterligare förvärras. Jag hoppas att man ser på det här med allvar.
          </note>
          <note>
            Genusforskning
          </note>
          <note type="speaker">
            Anf. 155 HANS STENBERG (s):
          </note>
          <note>
            Fru talman! Jag har en fråga till utbildningsministern om genusforskning,
            som har debatterats under senare tid.
          </note>
          <note>
            Det är många som satt ett stort värde på den satsning på genusforskningen
            som gjorts, men det har också funnits en hel del kritiska röster.
            Bl.a. hävdade nyligen en svensk företagsledare i Dagens Nyheter
            att det läggs alltför stora resurser på genusforskning. Det skulle
            vara intressant att höra om utbildningsministern delar den uppfattningen
            eller om han vill att satsningen på genusforskningen skall fortsätta.
          </note>
          <note>
            Anf. 156 Utbildningsminister CARL
          </note>
          <note>
            THAM (s):
          </note>
          <note>
            Fru talman! Nej, jag delar självfallet inte den uppfattningen.
            Jag var mycket förvånad över det uttalandet. Genusforskningen
            i Sverige är någonting tämligen nytt men mycket viktigt, nämligen
            att man analyserar samhället med utgångspunkt i vad genus betyder
            för samhällsutvecklingen. Det har också betydelse för andra vetenskaper.
          </note>
          <note>
            Riksdagen har ju beslutat om en satsning på detta, som är förhållandevis
            blygsam. Om det hade funnits större resurser hade den gärna kunnat
            vara större. Det har betydelse inte bara för den vetenskapliga
            utvecklingen utan också för vår förståelse av samhällsutvecklingen.
            Jag var som sagt mycket förvånad över uttalandet, och jag kan
            försäkra att det är vår avsikt att gå vidare med detta och att
            se till att vi även på det här området får en framstående vetenskaplig
            utveckling.
          </note>
          <note>
            Socialtjänstlagen
          </note>
          <note type="speaker">
            Anf. 157 GÖTE JONSSON (m):
          </note>
          <note>
            Fru talman! Jag har en fråga till statsministern av litet mera
            organisatorisk karaktär. I propositionsförteckningen från Statsrådsberedningen
            framgår det att förslag till ny socialtjänstlag skall komma den
            14
          </note>
          <note>
            mars. Detta är välkommet, vi har väntat länge på det.
          </note>
          <note>
            Jag är medveten om att flera departement har varit involverade.
            Det är delade uppfattningar om bl.a.
          </note>
          <note>
            riksnorm, villkorat bistånd och annat.
          </note>
          <note>
            Nu har det kommit propåer från kommunerna där man i sin tur har
            hört att det är risk för att lagen ytterligare kommer att försenas,
            att således tidsplanen i propositionsförteckningen inte håller.
            Då är min fråga till statsministern: Håller tidsplanen för socialtjänstlagen
            enligt propositionsförteckningen från Statsrådsberedningen?
          </note>
          <note type="speaker">
            Anf. 158 Statsminister GÖRAN PERSSON (s):
          </note>
          <note>
            Fru talman! Svaret på frågan är ja.
          </note>
          <note type="speaker">
            Anf. 159 GÖTE JONSSON (m):
          </note>
          <note>
            Fru talman! Det var ett koncist svar. Jag tackar för det. Det
            välkomnas från kommunalt håll, det kan jag försäkra. Det blir
            intressant att se innehållet, men det blir en senare fråga.
          </note>
          <note type="speaker">
            Anf. 160 Statsminister GÖRAN PERSSON (s):
          </note>
          <note>
            Fru talman! Jag tänkte just att det inte är alldeles säkert att
            de blir så lyckliga när de ser innehållet.
          </note>
          <note>
            Vi avslutar beredningen i dag, och det är lagrådsremiss i faggorna.
            Så planen håller.
          </note>
          <note>
            Kvaliteten i grundskola och gymnasieskolan
          </note>
          <note type="speaker">
            Anf. 161 FANNY RIZELL (kd):
          </note>
          <note>
            Fru talman! Jag uppmärksammade i går att statsministern talade
            om utbildningens betydelse. Det är väldigt viktigt med utbildning
            vid högskolor och universitet. Men efter de kontakter jag på senare
            tid haft med lärare på grundskola och i gymnasium oroar detta
            mig väldigt. Man har sagt att man inte kan ge den utbildning som
            man behöver ge på grundskolan, man kan inte ge ett betyg till
            alla. Men även de elever som inte har något betyg tas in på gymnasiet
            för att fortsätta studera, med de resultat man då kan vänta sig.
            Jag är väldigt orolig över detta och vill fråga utbildningsministern
            vad han avser att göra för att detta inte skall fortsätta. Då
            kommer dessa elever aldrig att hamna på högskola eller universitet.
          </note>
          <note>
            Anf. 162 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det är som bekant inte mitt ansvarsområde, utan det
            är skolministern som har ansvar för detta. Det vill jag betona
            i enlighet med de regler som gäller för frågestunden.
          </note>
          <note>
            Jag vill ändå säga att det är självklart att det är en viktigt
            fråga för regeringen att följa utvecklingen i skolan. Jag kan
            inte gå in på detaljer, för det är inte mitt ansvarsområde, men
            självklart är det en central fråga för regeringen att följa väldigt
            uppmärksamt.
          </note>
          <note type="speaker">
            Anf. 163 FANNY RIZELL (kd):
          </note>
          <note>
            Fru talman! Det hela bottnar kanske först och främst i problemen
            i grundskolan. Men det är också ett problem för högskola och universitet.
            Man får inte de elever som man skulle vilja ha, när det ser ut
            så här på gymnasiet.
          </note>
          <note>
            Anf. 164 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det framgick inte klart av första frågan att den
            verkligen gällde detta. Då kan jag lugna frågeställaren.
          </note>
          <note>
            Vårt problem när det gäller höskolorna i Sverige är inte att
            det är för få sökande. Problemet är att det inte finns tillräckligt
            med platser och resurser för att ta emot alla kvalificerade sökande.
            Varje år avvisas
          </note>
          <note>
            30 000-35 000 behöriga sökande.
          </note>
          <note>
            Kvaliteten i högskolan hålls uppe. Vi har nyss fått in en utvärdering
            som vi har begärt av Högskoleverket. Det påstås ofta att kvaliteten
            i högskolan har sjunkit. Hur bemöter då Högskoleverket det? Jo,
            först och främst säger man att det är väldigt svårt att mäta kvaliteten
            och att man gärna vill forska mera - ett inte helt ovanligt svar.
            Därutöver säger man: I den mån som det går att iaktta och att
            mäta en utveckling är tendensen snarare den motsatta. Det finns
            inga tecken som tyder att på att kvaliteten i den svenska högskolan
            skulle ha sjunkit.
          </note>
          <note>
            Återvändande bosnier med kroatiskt pass
          </note>
          <note type="speaker">
            Anf. 165 ULLA HOFFMANN (v):
          </note>
          <note>
            Fru talman! Jag har en fråga till statsrådet Schori.
          </note>
          <note>
            Den 27 februari börjar bussarna att rulla från
          </note>
          <note>
            Karlskrona till Kroatien. I bussarna finns bosnier med kroatiska
            pass som kom hit till Sverige 1994.
          </note>
          <note>
            För dessa bosnier, vilkas kroatiska medborgarskap endast var
            en formalitet som var framtvingad av det svenska visumtvånget,
            blir situationen ohållbar. De kan inte återvända till sina hem
            i Bosnien. I stället utvisas de till Kroatien under förevändning
            att de är kroatiska medborgare och att Kroatien har lovat att
            ta hand om dem.
          </note>
          <note>
            Det har genomförts en omfattande rensning av serber från olika
            städer. I dessa städer behöver man en ny befolkning, och dit kommer
            nu dessa bosnier att skickas. Vi bidrar alltså till en gigantisk
            etnisk rensning.
          </note>
          <note>
            Jag besökte Karlskrona i går. Den förtvivlan som dessa människor
            känner går inte att beskriva. De berättade om blandäktenskapsfamiljer
            och att ingenting har ändrats i kroatisk lagstiftning när det
            gäller kravet på ID-kort osv.
          </note>
          <note>
            De som nu blir utvisade har inte haft en chans att förbereda
            sig. Regeringen ger dem tre månader för att förbereda en permanent
            flytt till ett helt främmande land. Fullständigt utblottade skall
            de bygga upp ett nytt liv där de genom sin situation bidrar till
            en etnisk rensning.
          </note>
          <note>
            Min fråga är: Anser statsrådet att detta är ett humant sätt att
            behandla krigsskadade människor på?
          </note>
          <note type="speaker">
            Anf. 166 Statsrådet PIERRE SCHORI (s):
          </note>
          <note>
            Fru talman! Efter alla stora krig söker man skapa en internationell
            ordning för återuppbyggnad och även för återvändande av flyktingar.
            Efter andra världskriget följde Sverige strikt Genèvekonventionen.
            Efter kriget i Jugoslavien är det Daytonavtalet som är styrande.
          </note>
          <note>
            Sverige har med största noggrannhet och stor humanitet försökt
            att komma fram till en ordning som skall vara rättvis och i enlighet
            med folkrätten. Då har vi styrt våra beslut mycket efter FN:s
            flyktingkommissarie och de rekommendationer som gäller.
          </note>
          <note>
            När det gäller Kroatien är det förenligt med FN:s flyktingkommissaries
            rekommendationer att återsända personer med kroatiskt medborgarskap
            och kroatiska pass.
          </note>
          <note>
            Det finns nu en lagstiftning i Kroatien. Man har en mottagningskapacitet.
            Kroatien är medlem i Europarådet. Det kommer att hållas en mycket
            stark bevakning av hur detta land sköter sig. EU har en mission
            där och vi har en ambassad. Vi har också varit i kontakt mänskliga
            rättighets-organisationer i Kroatien som bejakar denna typ av
            förfarande.
          </note>
          <note type="speaker">
            Anf. 167 ULLA HOFFMANN (v):
          </note>
          <note>
            Fru talman! Egentligen fick jag inte svar på min fråga. Jag skulle
            vilja veta om statsrådet anser att detta är ett humant sätt att
            behandla krigsskadade människor på.
          </note>
          <note>
            Också jag vet vad UNHCR säger och vad som sägs i Daytonavtalet.
            Ändå är det en sak som jag undrar över.
          </note>
          <note>
            När det gäller bosnier med kroatiska pass och deras situation
            sade statsrådet Blomberg här i kammare att vi i Sverige skulle
            ha ett ordentligt repatrieringsprogram. Jag skulle vilja veta
            på vilket sätt man avser att hjälpa dessa människor när de skickas
            till Kroatien.
          </note>
          <note type="speaker">
            Anf. 168 Statsrådet PIERRE SCHORI (s):
          </note>
          <note>
            Fru talman! Jag vill starkt motsätta mig beskyllningen att vi
            skulle medverka till etnisk rensning. Det är precis det som vi
            inte gör. Det visar vi också genom våra beslut när det gäller
            bosnier som kom hit efter kriget.
          </note>
          <note>
            Beträffande krigsskadade skall det tas individuella och humanitära
            hänsyn även för bosnienkroaterna.
          </note>
          <note>
            Och det har regeringen också gjort genom ett av de riktgivande
            besluten angående ett par personer från
          </note>
          <note>
            Vukovar som var traumatiserade av kriget.
          </note>
          <note>
            Vi har denna ordning efter Daytonavtalet. Det är inte den bästa
            av alla fredsuppgörelser, men det är den enda möjliga. Nu inriktas
            det internationella arbetet på att hjälpa och bistå återvändande,
            inklusive bosnienkroaterna. Sverige, EU och Världsbanken är med
            i detta arbete. Jag undrar vad Ulla Hoffmann har för annan ordning
            att rekommendera i så fall. Jag kan garantera att den nuvarande
            ordningen är den bästa.
          </note>
          <note>
            Den är human, och vi skall följa upp den på ett korrekt sätt.
          </note>
          <note type="speaker">
            Anf. 169 ULLA HOFFMANN (v):
          </note>
          <note>
            Fru talman! Att skicka dessa människor till Kroatien när vi vet
            att de kommer att bli placerade i städer som är bortrensade från
            serber är detsamma som etnisk rensning.
          </note>
          <note>
            Jag har ett omfattande förslag till vad man i stället skulle
            kunna göra. Men jag avser att återkomma till det i en interpellationsdebatt.
          </note>
          <note>
            "Den gröna miljarden"
          </note>
          <note type="speaker">
            Anf. 170 MONICA GREEN (s):
          </note>
          <note>
            Fru talman! Jag har en fråga till miljöminister Anna Lindh angående
            den gröna miljard som ministern redogjorde litet grand för i går
            här i kammaren. Man kan nu ansöka om medel från Miljardkontoret
            för att kunna starta olika projekt för att få i gång de gröna
            jobben. Ministern sade också att det skulle kunna bli fråga om
            pilotprojekt, eftersom den gröna miljarden inte skulle räcka till
            att bygga om Sverige helt och hållet. Pilotprojekten skulle visa
            på hur avfall, byggmaterial och energi för ett ekologiskt uthålligt
            bostadssamhälle kan hanteras.
          </note>
          <note>
            Jag skulle vilja veta mera om på vilket sätt man kan söka medel
            för miljöcertifiering av mindre företag för att matcha EU-medel
            och för avfallshantering så att man kan få ut metaller ur avfallshögar.
            Då menar jag inte enbart bostadsområden utan jag avser även infrastrukturer
            och kommunikationer.
          </note>
          <note type="speaker">
            Anf. 171 Miljöminister ANNA LINDH (s):
          </note>
          <note>
            Fru talman! Den s.k. gröna miljarden är tänkt att gå till projekt
            som ger bättre miljöteknik, fler jobb och bättre miljö. Information
            och ansökningsblanketter har gått ut i dagarna till alla länsstyrelser.
            Information har också gått ut till väldigt många andra parter
            som kan vara berörda och intresserade av pengarna.
          </note>
          <note>
            Tanken är att mindre projekt får beslutas av länsstyrelserna.
            Större projekt skall beslutas av regeringen. Det kan handla om
            den sortens projekt som Monica Green nämnde, men särskilt prioriteras
            upprustning av gamla traditionella bostadsområden så att de blir
            ekologiskt anpassade och kretsloppsanpassade. Vi prioriterar också
            skolor och daghem för att verkligen stötta de nya generationerna.
          </note>
          <note type="speaker">
            Anf. 172 MONICA GREEN (s):
          </note>
          <note>
            Fru talman! Jag vill passa på att ställa en följdfråga.
          </note>
          <note>
            För några minuter sedan fick vi höra att miljöminister Anna Lindh
            har blivit utnämnd som ordförande i en delegation för att hon
            skall kunna fortsätta arbetet med de gröna jobben och med att
            skapa ett ekologiskt uthålligt samhälle.
          </note>
          <note>
            Det är möjligt att statsministern eller delegationens ordförande
            här i kammaren vill deklarera på vilket sätt delegationen skall
            arbeta.
          </note>
          <note type="speaker">
            Anf. 173 Miljöminister ANNA LINDH (s):
          </note>
          <note>
            Fru talman! Delegationen skall arbeta för att dels ta fram riktlinjer
            för arbetet med det ekologiskt uthålliga Sverige, dels se på om
            man kan utforma ett investeringsprogram för investeringar i infrastrukturuppbyggande
            och liknande för ett ekologiskt uthålligt
          </note>
          <note>
            Sverige.
          </note>
          <note>
            Det är en väldigt spännande uppgift. Riksdagen kommer att få
            se det första resultatet i samband med vårpropositionen.
          </note>
          <note>
            Förvärvslagstiftningen
          </note>
          <note type="speaker">
            Anf. 174 AGNE HANSSON (c):
          </note>
          <note>
            Fru talman! Jag vill ställa en fråga till jordbruksministern.
          </note>
          <note>
            Utlänningar förvärvar alltmer fast egendom i Sverige. Det är
            bl.a. fråga om jordbruksfastigheter och om hus för permanentboende
            som omvandlas till fritidshus. Detta för med sig en rad negativa
            konsekvenser.
          </note>
          <note>
            Jag saknade i propositionsförteckningen en proposition om förvärvslagstiftningen.
            Jag vill därför fråga hur regeringen ser på problemet. Är regeringen
            beredd att vidta några åtgärder i linje med EU:s regelverk för
            att förhindra den här typen av utarmning av vissa bygder?
          </note>
          <note type="speaker">
            Anf. 175 Jordbruksminister ANNIKA ÅHNBERG (s):
          </note>
          <note>
            Fru talman! Jag blev inte riktigt klar över vad Agne Hansson
            syftade på för negativa effekter av att utlänningar förvärvar
            fast egendom. I Jordbruksdepartementet följer vi naturligtvis
            fortlöpande utvecklingen när det gäller t.ex. förvärv av jordbruksfastigheter.
          </note>
          <note>
            Det är i dagsläget vår bedömning att det inte finns behov av
            en förändring av jordförvärvslagstiftningen.
          </note>
          <note>
            Vi följer frågorna fortlöpande för det fall att ett sådant behov
            skulle uppstå, men jag bedömer inte att behovet finns nu.
          </note>
          <note type="speaker">
            Anf. 176 AGNE HANSSON (c):
          </note>
          <note>
            Fru talman! Jag tror att det är angeläget att regeringen följer
            denna fråga, därför att förvärven sker ju i annan avsikt än boende
            och brukande. Därmed innebär det att vissa delar av landet mörkläggs
            på verksamhet och på boende under vissa tider av året, vilket
            naturligtvis inte är bra. Därför är det angeläget att man kan
            vidta åtgärder i förvärvslagstiftningen på ett sådant sätt att
            detta förhindras.
          </note>
          <note type="speaker">
            Anf. 177 Jordbruksminister ANNIKA ÅHNBERG (s):
          </note>
          <note>
            Fru talman! I den mån jordbruksfastigheter förvärvas i annat
            syfte än att drivas vidare och därmed också bidra till landsbygdens
            överlevnad är det naturligtvis beklagligt. Dock är det lika beklagligt
            om de förvärvas av svenskar som av utlänningar, enligt min uppfattning.
            Det är inte heller med nödvändighet så att det är just själva
            förvärvslagstiftningen som är redskapet för att åstadkomma en
            förändring, utan det finns ju också många andra sätt att arbeta
            på för att åstadkomma en god landsbygdsutveckling.
          </note>
          <note>
            Forskning vid högskolor
          </note>
          <note type="speaker">
            Anf. 178 MARIANNE JÖNSSON (s):
          </note>
          <note>
            Fru talman! Jag har en fråga till utbildningsministern.
          </note>
          <note>
            Det har under senare tid förekommit en debatt om forskning vid
            mindre och medelstora universitet. I
          </note>
          <note>
            debattartiklar i Svenska Dagbladet och Göteborgs
          </note>
          <note>
            Posten menar man att forskningen vid dessa universitet är av
            sämre kvalitet och att det är lågt i tak så att säga. Jag undrar
            om det stämmer.
          </note>
          <note>
            Anf. 179 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det skrivs förvisso mycket i tidningarna, och allt
            är inte sant.
          </note>
          <note>
            Just denna sak är en gammal intressekonflikt, kan man säga, mellan
            de etablerade stora universiteten och de framväxande högskolorna.
            Jag beklagar denna konflikt. Den naturliga och sedan lång tid
            tillbaka gällande principen är ju att undervisning och utbildning
            å ena sidan och forskning å den andra hör ihop.
          </note>
          <note>
            Inte minst företrädare för de stora universiteten har varit väldigt
            angelägna om att understryka detta. Det måste naturligtvis gälla
            också de mindre högskolorna.
          </note>
          <note>
            Det finns ingenting som tyder på att forskningen där skulle vara
            av lägre kvalitet eller att de forskare och lärare som arbetar
            där, varav flertalet kommer från de stora universiteten, skulle
            ha lägre kvalitet eller att de inte skulle kunna hävda forskningens
            frihet och krav på intellektuell utveckling.
          </note>
          <note>
            Arbetslösheten
          </note>
          <note type="speaker">
            Anf. 180 HENRIK S JÄRREL (m):
          </note>
          <note>
            Fru talman! Jag har en fråga till statsministern.
          </note>
          <note>
            När den borgerliga regeringen trädde till 1991 försvann ungefär
            tusen jobb om dagen. När regeringsmakten överlämnades 1994 tillkom
            ca tusen jobb om dagen och arbetslösheten var på väg att sjunka.
          </note>
          <note>
            Två år efter den nuvarande regeringens tillträde ökar åter arbetslösheten,
            och nu till rekordnivåer, trots att socialdemokraterna brukar
            utmåla sig som sysselsättningens främsta garanter och dessutom
            har utnämnt arbetslöshetsfrågan som den allt överskuggande och
            viktigaste frågan.
          </note>
          <note>
            Från Göran Perssons sida brukar det heta att vi först måste sanera
            ekonomin och att vi sedan kan vi ta oss an arbetslösheten. Detta
            är ett fyrkantigt synsätt, som väl få går på vid det här laget.
          </note>
          <note>
            Är det fromma förhoppningar, Göran Persson, att en skattefinansierad
            AMS-politik och en svällande offentlig sektor nödtorftigt skall
            maskera Socialdemokraternas i det närmaste totalhavererade arbetsmarknads-,
            närings- och tillväxtpolitik?
          </note>
          <note type="speaker">
            Anf. 181 Statsminister GÖRAN PERSSON (s):
          </note>
          <note>
            Fru talman! Jag vet inte hur många debatter jag har haft med
            moderater i den här frågan under min tid som finansminister och
            som statsminister.
          </note>
          <note>
            Först, Järrel, de tusen jobb som försvann och de tusen som kom
            till. Glöm inte att det däremellan var en period då ni lyckades
            med bedriften att tredubbla arbetslösheten upp över tioprocentsnivån.
            Detta talar ni aldrig om.
          </note>
          <note>
            Det fyrkantiga resonemanget, som jag anses stå för - att man
            inte skall låna till offentliga utgifter, att man inte skall låna
            till Polisen, att man inte skall låna till försvaret, att man
            inte skall låna till skolan och att man inte skall driva en politik
            som kör räntorna i taket och knäcker industriinvesteringarna -
            står jag för och är stolt över.
          </note>
          <note>
            Detta har resulterat i att vi nu har ordning i ekonomin. Räntorna
            är rekordlåga, industriinvesteringarna är högre än någonsin, reallönerna
            stiger, hyrorna ligger still, matpriserna sjunker. Vi har goda
            förutsättningar nu att pressa tillbaka arbetslösheten, inte på
            konstlad väg utan på ett riktigt sätt. Men, visst, det har tagit
            tid. Å andra sidan var arbetsuppgiften efter arvet rätt aktningsvärd.
          </note>
          <note type="speaker">
            Anf. 182 HENRIK S JÄRREL (m):
          </note>
          <note>
            Fru talman! Senast i gårdagens partiledardebatt hade Göran Persson
            mage att påstå att regeringen för en solidarisk och förankrad
            politik. Det kan av somliga möjligen uppfattas så i denna kammare
            men knappast ute bland alltfler arbetslösa, gamla, sjuka, handikappade,
            änkor, låg- och medelinkomsttagare, som efter hand har fått se
            sina ekonomiska och andra villkor alltmer urholkade av en socialdemokratisk
            regering som har det tvivelaktiga omdömet att utge sig för att
            vara den s.k. välfärdspolitikens främsta företrädare och uttolkare.
          </note>
          <note>
            Höga skatter t.ex., Göran Persson, stjälper just vanliga inkomsttagare
            och gör dem beroende av bidragsbyråkratin. De redan svaga drabbas
            än mer. Har
          </note>
          <note>
            Göran Persson möjligen något anständigt svar kvar att ge på frågan
            hur hans regering skall stimulera ökad tillväxt i ekonomin och
            tillkomsten av nya okonstlade jobb för att över huvud taget få
            något att fördela för den s.k. välfärden framöver?
          </note>
          <note type="speaker">
            Anf. 183 Statsminister GÖRAN PERSSON (s):
          </note>
          <note>
            Fru talman! Herr Järrel är en god illustration på det fiasko
            som den borgerliga regeringsperioden representerar. Här lyckas
            han i en och samma replik få in kravet på mer av resurser för
            vården och de gamla och sjuka samtidigt med kravet på ytterligare
            skattesänkningar. Ni prövade ju den politiken. Det slutade med
            ett nätt underskott på 240 miljarder kronor. Det slutade med skyhöga
            räntor. Det slutade med en tredubblad arbetslöshet.
          </note>
          <note>
            Jag har tillsammans med kollegerna i regeringen haft det tvivelaktiga
            nöjet att röja i detta. Nu befinner vi oss i en situation där
            vi ser att ekonomin växer igen. Visst, vi kommer att få nya jobb
            i privat sektor, men också jobb i kommuner och landsting är riktiga
            jobb. Lärare, sjuksköterskor och äldreomsorgspersonal gör sådant
            som jag tycker är riktigt och viktigt, finansierat med egna pengar,
            Järrel, inte med lånade kulor.
          </note>
          <note>
            Flyktingar från Uganda
          </note>
          <note type="speaker">
            Anf. 184 INGRID NÄSLUND (kd):
          </note>
          <note>
            Fru talman! Jag skulle vilja ställa en fråga till
          </note>
          <note>
            Pierre Schori.
          </note>
          <note>
            Vi får nästan dagligen rapporter om hur oroligt det är i det
            stora sjödistriktet i Afrika. Oroligheter försiggår också i Uganda,
            dels i den södra delen som gränsar till Rwanda och Zaire, dels
            i den norra delen. Jag undrar om statsrådet Pierre Schori anser
            det försvarligt att i det läget sända tillbaka flyktingar till
            Uganda.
          </note>
          <note type="speaker">
            Anf. 185 Statsrådet PIERRE SCHORI (s):
          </note>
          <note>
            Fru talman! Det beror helt och hållet på den enskilda individens
            berättelse och öde. Hittills har man kunnat återsända personer
            utan asylskäl, personer som inte är berättigade till skydd i Sverige.
            I en del fall har man inte gjort detta på grund av personens berättelse
            och öde. Man kan inte generalisera. Man kan inte heller rent allmänt
            säga att Uganda skulle vara undantaget från möjligheten att sända
            tillbaka personer som inte har rätt till asyl i Sverige och Europa.
          </note>
          <note type="speaker">
            Anf. 186 INGRID NÄSLUND (kd):
          </note>
          <note>
            Fru talman! Just nu befinner sig en pojke på polismyndigheten
            i Västerås och fruktar för att bli sänd tillbaka till Uganda.
            Han har varit här sedan 1994, och han har ansökt om asyl på grund
            av anhörigskäl.
          </note>
          <note>
            Han har haft hushållsgemenskap med sin bror, som är politisk
            flykting i Sverige, sedan har var fyra år. Det blev ett avbrott
            för att brodern var tvungen att fly hit, och brodern fick uppehållstillstånd
            här i Sverige.
          </note>
          <note>
            Pojken skall utvisas i morgon. Jag vet att Pierre
          </note>
          <note>
            Schori är informerad om fallet. Jag undrar om det verkligen är
            rimligt att utvisa en pojke under dessa omständigheter. Hans bror
            är alltså politisk flykting och anses inte kunna vistas i Uganda.
            Det är brodern som har ansvar för pojken. Jag förstår till att
            börja med inte varför pojken inte redan har fått uppehållstillstånd.
            Brodern har haft hand om honom sedan han var fyra år.
          </note>
          <note>
            Till sist vill jag fråga: Anser statsrådet Pierre
          </note>
          <note>
            Schori att Angeredsgymnasiets elever återigen skall få uppleva
            att en av deras kamrater skickas ut på det här sättet, precis
            som skedde i fråga om Issa Hanna? Det tyckte alla var orättvist
            och otillständigt.
          </note>
          <note type="speaker">
            Anf. 187 Statsrådet PIERRE SCHORI (s):
          </note>
          <note>
            Fru talman! Frågorna om flyktingskap, asyl och icke-asyl är ju
            utomordentligt svåra och upprivande ibland. Jag vet att Ingrid
            Näslund känner till lagstiftningen, processen för hur man skall
            hantera sådana här svåra fall. Det gagnar inte saken, det gagnar
            inte förståelsen för flyktingproblematiken, för flyktingskapets
            helvete, att med mig eller andra regeringsledamöter på detta sätt
            ta upp frågor som vi inte kan hantera och som jag inte har kunskap
            om eftersom de ligger på myndigheterna.
          </note>
          <note>
            Vi behöver förståelse, inte förbittring. Vi behöver insikt, inte
            förvirring, i denna fråga.
          </note>
          <note>
            Seminarium om våld mot invandrarkvinnor
          </note>
          <note type="speaker">
            Anf. 188 CARINA HÄGG (s):
          </note>
          <note>
            Fru talman! Jag har en fråga till statsrådet Blomberg. Jag måste
            börja med att säga att jag tycker att det var oerhört positivt
            med det snabba initiativ som statsrådet tillsammans med statsrådet
            Messing tog apropå de familjehändelser där det utövades våld mot
            kvinnor i invandraranknutna familjer.
          </note>
          <note>
            Jag har dock under en längre tid saknat invandrarföreningarna,
            och även religionsföreträdare, i debatten. Jag undrar om de finns
            med i den här konferensen. Har ni en dialog med dem? Jag tycker
            att det är väldigt viktigt att vi hjälps åt med att försöka urskilja
            vad som är våld och vad som inte kan gömma sig bakom kultur och
            religion. Det är en väldigt svår debatt, men vi löser inte det
            här genom att lägga locket på. Vi måste alla hjälpas åt att föra
            en nyanserad debatt. Därför vill jag höra vad statsrådet har för
            kontakter och vad han gör på det här området.
          </note>
          <note type="speaker">
            Anf. 189 Statsrådet LEIF BLOMBERG (s):
          </note>
          <note>
            Fru talman! Senast i förrgår hade vad vi kallar för det integrationspolitiska
            rådet bjudit in till en heldag.
          </note>
          <note>
            I detta råd ingår de invandrarföreningar som finns på riksplanet.
            Också trossamfund, kyrka och andra frivilligorganisationer i Sverige
            ingår. Då kom frågan upp. Vi kommer också inför seminariet att
            ha omfattande kontakter med företrädare för de olika etniska grupperna
            i det här landet, och även med trosriktningar. Jag tror att vi
            kan gå in det här seminariet med gott samvete och med förvissningen
            att vi har haft en väldigt bra förberedelse med alla parter som
            rimligen bör vara inblandade i den här typen av dialog.
          </note>
          <note type="speaker">
            Anf. 190 CARINA HÄGG (s):
          </note>
          <note>
            Fru talman! Det tycker jag är en bra inledning. Jag tycker att
            det är väldigt positivt att ni tar de här kontakterna och att
            ni för den här dialogen. Det är möjligt att det kan leda till
            att vi får en dialog utanför departementets väggar, en bredare
            samhällsdebatt. I dag är det som sagt väldigt svårt att få till
            stånd den här dialogen ute bland folk.
          </note>
          <note type="speaker">
            Anf. 191 Statsrådet LEIF BLOMBERG (s):
          </note>
          <note>
            Fru talman! Jag tycker också att det är väldigt viktigt när man
            ser på vad som har hänt under senare tid, och som har upprört
            väldigt många människor, att man inte gör detta till en invandrarfråga,
            en religionsfråga eller en kulturfråga. Jag tror egentligen inte
            att det handlar om något av detta. Det kan vara fråga om vissa
            familjetraditioner eller ett visst beteende som är förkastligt
            och som jag vet att många människor från olika kulturer och religionsriktningar
            kraftfullt tar avstånd från - både män och kvinnor. Jag tror att
            det är väldigt vikigt att det på den här typen av seminarier och
            i den här typen av dialog också uppträder män som har andra åsikter,
            uppfattningar och beteendemönster än förövarna av de våldsdåd
            och illdåd som vi har sett. Det gäller både kristna och muslimer,
            både svenskar och invandrare.
          </note>
          <note>
            Nya antagningsregler till högskolan
          </note>
          <note type="speaker">
            Anf. 192 BEATRICE ASK (m):
          </note>
          <note>
            Fru talman! Jag har en fråga till utbildningsministern. Vi har
            nya regler för antagningen till högskolan.
          </note>
          <note>
            En förändring som inte fanns med i det principbeslut vi fattade
            i riksdagen var ju att betyg i s.k. utvidgad kurs skulle räknas
            med. Det innebär gymnasieelever som läser något mer än de måste,
            riskerar att få ett sänkt medelbetyg med de konsekvenser det får.
            Alternativt finns risken att de taktikväljer.
          </note>
          <note>
            Nu läste jag under jullovet till min glädje att man planerar
            justeringar av de här reglerna. Min fråga till utbildningsministern
            är därför: När kommer regeringen att fatta beslut om ändringar?
            Är det någon regel utöver den som har beskrivits i pressen och
            som utbildningsministern och jag har diskuterat tidigare här i
            kammaren som också kommer att ändras?
          </note>
          <note>
            Anf. 193 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag kan bekräfta det som Beatrice Ask säger. Vi skall
            ändra det här. Det var inte bra som det blev. Om man läser en
            utvidgad kurs, skall ett dåligt betyg i detta inte dra ned medelvärdet
            av betyget.
          </note>
          <note>
            Denna förändring kommer inom kort.
          </note>
          <note type="speaker">
            Anf. 194 BEATRICE ASK (m):
          </note>
          <note>
            Fru talman! Då får jag tacka regeringen för detta omtänkande.
            Det ligger i linje med de förslag som
          </note>
          <note>
            Högskoleverket ursprungligen lade fram.
          </note>
          <note>
            Anf. 195 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det är en petitess, men det är inte riktigt på det
            sättet som Beatrice Ask säger. Det är i alla fall helt rätt att
            vi har ändrat på det här när vi upptäckte att det inte var bra.
            Det bör man göra.
          </note>
          <note>
            Miljöstödet till jordbruket
          </note>
          <note type="speaker">
            Anf. 196 ESKIL ERLANDSSON (c):
          </note>
          <note>
            Fru talman! Jag skulle vilja återvända till miljöstödet till
            jordbruket, och följaktligen ställa en fråga till jordbruksministern.
            När kan vi förvänta oss att regeringen bestämmer sig för hur de
            nya utvidgade miljöstöden till jordbruken skall hanteras och fördelas?
          </note>
          <note type="speaker">
            Anf. 197 Jordbruksminister ANNIKA ÅHNBERG (s):
          </note>
          <note>
            Fru talman! Inom de närmaste dagarna.
          </note>
          <note type="speaker">
            Anf. 198 ESKIL ERLANDSSON (c):
          </note>
          <note>
            Fru talman! Kan då inte jordbruksministern lätta litet på förlåten
            och delge de hårt tryckta bönderna i landet hur det här skall
            hanteras och fördelas?
          </note>
          <note type="speaker">
            Anf. 199 Jordbruksminister ANNIKA ÅHNBERG (s):
          </note>
          <note>
            Fru talman! I detalj kan jag naturligtvis inte beskriva förslaget,
            men jag vill gärna understryka att jag tycker att det är mycket
            glädjande att riksdagen beslutade i enlighet med regeringens förslag,
            och att vi nu kan fördela dessa resurser, 600 miljoner kronor,
            för att ytterligare förbättra mijöanpassningen inom jordbruket
            - framför allt för att utveckla och bevara den biologiska mångfalden.
            Jag tycker att det ligger helt i linje med det arbete som vi nu
            inleder. När vi talar om det långsiktigt hållbara samhället är
            bruket av de biologiska resurserna en oerhört viktig del. Jag
            tänker inte lätta på förlåten här i dag, men inom en mycket snar
            framtid kommer jag att göra det.
          </note>
          <note type="speaker">
            Anf. 200 PETER WEIBULL BERNSTRÖM (m):
          </note>
          <note>
            Fru talman! Vi har ju förbundit oss att halvera mängden kväve
            som går ut i havet. Detta skulle vi ha gjort redan till 1995,
            och det har inte hänt så värst mycket. Förlåt, fru talman, en
            nyfiken fråga på detta område, alltså miljöstödet: Kommer jordbruksministern
            att arbeta för att mer miljöstödsmedel kan läggas på våtmarker
            och småvatten? Vi vet ju att det är den effektivaste reningsmetoden.
            Vi vet också att regelverket, både det svenska regelverket och
            EU:s regelverk, för att anlägga våtmarker och småvatten är komplicerat.
            Det är i många fall ett hinder. Kommer jordbruksministern att
            arbeta för en ändring av detta?
          </note>
          <note type="speaker">
            Anf. 201 Jordbruksminister ANNIKA ÅHNBERG (s):
          </note>
          <note>
            Fru talman! Det är inte riktigt sant att vi inte har kommit någon
            vart på det här området. Vi har uppnått en reduktion som ligger
            på mellan 20 % och 30 %, men det är inte nog. Det var 50 % vi
            skulle ha nått till år 1995, och självfallet pågår ett intensivt
            arbete för att nå ytterligare bättre resultat. Det har nyligen
            tillsatts en utredning som skall se över hur man kan utöka olika
            frivilliga samarbetsprojekt med bönderna.
          </note>
          <note>
            Vår bedömning är nog att vi kanske inte kommer så oerhört mycket
            längre med generella regler, utan att vi nu måste titta lokalt
            på de olika förutsättningarna och forma olika lokala projekt.
          </note>
          <note>
            Inom vårt miljöstödsprogram finns redan många olika delprogram
            som är tillämpbara just i detta arbete. Men vi arbetar alltså
            vidare, och jag är övertygad om att vi kommer att nå ett ännu
            bättre resultat.
          </note>
          <note>
            Den privata tjänstesektorn
          </note>
          <note type="speaker">
            Anf. 202 GÖRAN HÄGGLUND (kd):
          </note>
          <note>
            Fru talman! Jag skulle vilja rikta en fråga till statsministern
            om den privata tjänstesektorn.
          </note>
          <note>
            Vi har sett hur många länder omkring oss, Belgien, Holland, Frankrike,
            Danmark, m.fl, har infört olika system för att stimulera den privata
            tjänstesektorn. Nu senast har vi fått höra att den finska regeringen
            har fattat beslut i samma riktning.
          </note>
          <note>
            Statsministern har i en intervju i Veckans affärer för en tid
            sedan svarat att det vore idiotiskt att avfärda diskussioner om
            den privata tjänstesektorn. Jag skulle vilja be statsministern
            att utveckla sin syn på detta något. Jag vet att han kan avfärda
            frågan med hänvisning till den utredning som pågår, men med ett
            sådant svar skulle vi kunna avfärda i stort sett alla frågor som
            ställs här i kammaren.
          </note>
          <note>
            Jag undrar om statsministern med några ord skulle vilja utveckla
            sin syn på den privata tjänstesektorn och möjligheten till nya
            jobb där i framtiden.
          </note>
          <note type="speaker">
            Anf. 203 Statsminister GÖRAN PERSSON (s):
          </note>
          <note>
            Fru talman! Det är något försåtligt från Hägglunds sida att säga
            att man kan avfärda alla frågor med hänvisningar till sittande
            utredningar. Å andra sidan -
          </note>
          <note>
            om en statsminister skall lägga ut texten om det som den utredningen
            sysslar med, kan man avvisa alla sittande utredningar. Jag föredrar
            nog trots allt att hålla mig till standardsvaret. Dan Andersson
            utreder, och vi kommer tillbaka i sommar.
          </note>
          <note type="speaker">
            Anf. 204 GÖRAN HÄGGLUND (kd):
          </note>
          <note>
            Fru talman! Då finner jag att det vi till dess har att luta oss
            mot är en formulering i samma intervju som lyder så här: Jag har
            definitivt satt ned foten i den meningen att vi faktiskt inte
            skall släppa denna fråga.
          </note>
          <note>
            Det här finns med i propositionen - statsministern menar sysselsättningspropositionen
            - precis som ni påpekar. Vad det sedan skall ta sig uttryck i
            är litet svårt att säga.
          </note>
          <note>
            Beskedet är något dunkelt. Mot bakgrund mot de målsättningar
            vi har när det gäller arbetslösheten skulle jag skulle önska att
            statsministern ändå ville utveckla denna fråga något litet.
          </note>
          <note type="speaker">
            Anf. 205 Statsminister GÖRAN PERSSON (s):
          </note>
          <note>
            Fru talman! Det är ingen tvekan om att vi prövar denna möjlighet.
            Det är därför vi har en utredning.
          </note>
          <note>
            Samtidigt vet vi om att exempelvis en reduktion av arbetsgivaravgiften
            kostar ohyggligt mycket pengar, och det är inte alls säkert att
            det ger några nya jobb.
          </note>
          <note>
            Det kan ju bli så att man sänker arbetsgivaravgiften för arbete
            som redan finns och att det marginella tillskott som blir följden
            därmed kommer att kosta väldigt mycket.
          </note>
          <note>
            Det kan också vara så att det bästa som kan hända för tjänstesektorn
            kanske är att efterfrågan ökar, att hushållen lägger om beteende
            och sparar mindre och konsumerar mer. Det bästa som kan hända
            för tjänstesektorn är kanske att lönebildningen fungerar ordentligt.
            Man skall nog vara ödmjuk inför vilken tåt man skall rycka i.
            Därför har jag inte avvisat de här frågorna, definitivt inte.
            Jag tror att de nya jobben i stor utsträckning kommer i denna
            sektor.
          </note>
          <note>
            Men frågan är om detta skall skattefinansieras, samtidigt som
            Hägglund och jag faktiskt nu utlovar åtskilliga fler miljarder
            i utgifter till offentlig sektor.
          </note>
          <note>
            Vi är tydligen överens om den saken. Skall vi dessutom lova ut
            skattesänkningar? Det är frågan, och där är jag väldigt och avvaktar
            Dan Anderssons utredning.
          </note>
          <note type="speaker">
            Anf. 206 GÖRAN HÄGGLUND (kd):
          </note>
          <note>
            Fru talman! Jag konstaterar att man i det beslut som den finska
            regeringen nyligen har fattat räknar med att kunna skapa ungefär
            10 000 nya arbetstillfällen. Detta är naturligtvis svårt att tacka
            nej till i en situation med en sådan arbetslöshet som vi har.
            Jag vet att detta skall vägas mot andra åtgärder, men regeringen
            har ju en historia på detta område som inte varit lyckosam i alla
            delar. Jag tänker på projekt som
          </note>
          <note>
            RAS eller 55-plus. Varför inte pröva också den här möjligheten?
          </note>
          <note type="speaker">
            Anf. 207 Statsminister GÖRAN PERSSON (s):
          </note>
          <note>
            Fru talman! Vi skall studera Finland noga och se vilken prislappen
            är på förväntade 10 000 arbetstillfällen. Vi har en del saker
            inom arbetsmarknadspolitiken som det också finns anledning att
            utvärdera noga och kanske säga att priset var högt för de insatser
            som så småningom kom att bli utförda. Men som jag sade förut avvaktar
            vi utredningen. Vi stänger inga dörrar, och vi är noga med att
            de kronor vi nu lägger ut också ger nya jobb. Hellre en ny sjuksköterska
            för de pengar vi har gemensamt än att pengar vi lägger ut träffar
            dem som redan har jobb.
          </note>
          <note>
            7 § (forts. från 5 §) Allmänpolitisk debatt
          </note>
          <note>
            En hållbar samhällsutveckling på längre sikt (forts.
          </note>
          <note>
            från 5 §)
          </note>
          <note type="speaker">
            Anf. 208 ULF BJÖRKLUND (kd):
          </note>
          <note>
            Fru talman! När man vill hitta en definition på vad man kan mena
            med begreppet "framtid" i forskningssammanhang finns säkert ett
            antal olika varianter. En tilltalande variant har fastnat i mitt
            minne, och den lyder så här: Framtid är mängden ej förverkligade
            möjligheter som existerar i nuet.
          </note>
          <note>
            Ni hörde alldeles rätt. Möjligheter som existerar just nu. Det
            är allas vår uppgift att locka fram och förverkliga alla dessa
            möjligheter.
          </note>
          <note>
            Som landsortsbo med många års boende i storstadsmiljö kan jag
            naturligtvis inte låta bli att någonting beröra landsbygdens roll
            och möjligheter för framtiden och för en hållbar utveckling på
            lång sikt.
          </note>
          <note>
            Vi tänker oss gärna att det alltid är i staden, i den stora tätorten,
            som nya idéer och verksamheter blomstrar. Som motbild fungerar
            ofta landsbygden, i våra sinnen ofta präglad av stillestånd eller
            långsam tillbakagång.
          </note>
          <note>
            Naturligtvis behövde det framväxande industrisamhället städerna.
            Här fanns de nya jobben och de nya idéerna. Så är det också i
            viss mån i dag. Men det är dumt att den föreställningen håller
            greppet så hårt, trots att många landsbygdsområden präglas av
            hög aktivitet, gryende förnyelse och tillväxt.
          </note>
          <note>
            I dag är det många som tror att vi står inför en ny brytningstid
            med snabba förändringar och att vi är på väg att lämna industrisamhället,
            som huvudsakligen haft sin bas i de stora tätorterna, i städerna.
            Om det är sant måste vi fråga vad som kommer efter industrisamhället.
            Kanske är det ändå landsbygden som den här gången återigen kan
            bli den goda miljön för nya idéer och verksamheter?
          </note>
          <note>
            Att lämna en trygg stadsmiljö kan ibland kräva möda och kanske
            betyda lägre materiell standard. En viktig fråga för en bärkraftig
            utveckling blir då hur vi ser på levnadsstandard och livskvalitet.
            Ger högre levnadsstandard alltid högre livskvalitet? Kan vi byta
            materiell standard mot livskvalitet? Visst är vi i dag smärtsamt
            medvetna om många människors bistra vardag och om orättvisorna
            både i vår närhet och ute i världen.
          </note>
          <note>
            Att leva över våra tillgångar, förskingra lagrade resurser och
            således tära på naturens kapital i stället för att leva på räntan,
            leder förr eller senare till ekonomiska problem, arbetslöshet
            och andra sociala problem. Det är i dag vår egen erfarenhet.
          </note>
          <note>
            De globala orättvisefrågorna ligger också som en tung börda över
            oss. Att de fattiga folkmassorna skulle ha rätt till en större
            andel har sagts så många gånger. Men den politik som vi i Sverige
            och i hela västvärlden driver gör att gapet mellan rika och fattiga
            ökar i stället för att minska. Inte ens vårt eget enprocentsmål
            inom biståndet förmår vi upprätthålla. Inte undra på att tänkande
            människor mår dåligt!
          </note>
          <note>
            Människor söker mer och mer efter en förändrad livsstil, en livskvalitet
            som inte ger samvetskval. Man vill leva utifrån naturens egna
            möjligheter och utifrån en mer rättvis fördelning av våra resurser.
          </note>
          <note>
            Därmed återvänder vi till vår egen landsbygd. 90-
          </note>
          <note>
            talet har ju varit byarörelsens tid. Tillväxten har visat sig
            vara allt starkare. I dag finns det 3 000-4 000
          </note>
          <note>
            utvecklingsgrupper, byalag, sockenråd, samfällighetsföreningar
            och framtidsföreningar i vårt land. Ca
          </note>
          <note>
            70 000-75 000 personer är nu aktiva i byarörelsen.
          </note>
          <note>
            Man kan med andra ord tala om en framväxande folkrörelse på landsbygden.
            De flesta aktiviteterna är inriktade på att skapa gemenskap och
            samarbete, bättre service, bostäder och jobb. Gemenskap är ofta
            första steget för att skapa lokal bärkraft.
          </note>
          <note>
            Snabbare utbyggnad av informationstekniken och effektiv teknik
            av alla slag behövs i ett bärkraftigt samhälle med landsbygden
            som bas. Det handlar om småskalig teknik i jord- och skogsbruk
            och i det lokala fisket. Vi behöver små, effektiva och trivsamma
            sågar, snickerier, slakterier, mejerier, kvarnar och bagerier.
            En lokal och mindre räntetyngd kapitalförsörjning är också viktig
            med lokala sparkassor och nya lånesystem. På sikt kan resultaten
            mätas i minskad tillförsel av material och energi utifrån, minskad
            arbetslöshet, bättre hälsa, bättre ekonomi och ökad livskvalitet
            med en känsla av gemenskap, mål och mening i livet och med framtidstro.
          </note>
          <note>
            Vi måste på något sätt också hitta möjligheter till en ny egnahemsrörelse
            på landsbygden.
          </note>
          <note>
            Tätorten behöver t.o.m. glesbygden - en glesbygd där människor
            bygger sin existens på mångfald och mångsyssleri, genom att t.ex.
            förse tätortsbefolkningen med upplevelser i alla dess former,
            från traditionell turism till att man kanske tillhandahåller plats
            och tillfälle för tystnad. Tjänstesamhället måste få blomstra,
            inte minst på landsbygden och i glesbygd.
          </note>
          <note>
            Det är hög tid att accelerera omställningen i riktning mot ett
            ekologiskt uthålligt samhälle - en process som på sikt kan komma
            att stärka landsbygdens position i den framtida ekonomin.
          </note>
          <note>
            I mitt eget hemlän Dalarna finns några högaktuella projekt som
            visar på framtidssatsningar med nödvändigt stöd från riksdag och
            regering. Det handlar om att rusta upp och bygga ut Västerdalsbanan
            fram till
          </note>
          <note>
            Sälenfjällen, Nordens största vintersportområde med mer än 50
            000 turistbäddar. Det handlar om ett långsiktigt beslut om Inlandsbanans
            framtid. Den handlar om den biologiska mångfalden och om att därmed
            rädda den sista spillran av den så vilda Österdalälven genom att
            säga nej till utbyggnaden av Brunnsbergs kraftverk. Ärendet ligger
            nu på regeringens bord.
          </note>
          <note>
            Och varför inte göra en seriöst menad utredning av Dala-kanal-projektet?
          </note>
          <note>
            Det här, fru talman, var några spridda tankar kring landsbygdens
            och glesbygdens möjligheter till en uthållig samhällsutveckling
            på lång sikt - möjligheter som faktiskt existerar i nuet.
          </note>
          <note type="speaker">
            Anf. 209 ALF ERIKSSON (s):
          </note>
          <note>
            Fru talman! En hållbar samhällsutveckling på längre sikt handlar
            i mycket stor utsträckning om hur vi kan klara den biologiska
            mångfalden, inte för att den har ett egenvärde utan för att den
            är en förutsättning för att vi skall kunna leva i samklang med
            naturen. I den biologiska mångfalden har vi en stor bank där vi
            kan hämta lösningar på många av de problem som vi har och som
            vi kommer att möta. I den kan vi finna lösningen på livsmedelsförsörjningen
            i världen.
          </note>
          <note>
            Debatten om hur vi skall bevara den biologiska mångfalden har
            i stor utsträckning handlat om att skydda vissa områden i landet
            från mänskligt brukande. Det har gjorts till en ägarfråga. Om
            staten köper in mark och gör naturskyddsområden och reservat av
            den skulle problemen vara lösta.
          </note>
          <note>
            Jag tycker att det är ett mycket förenklat och rent av naivt
            synsätt. Ett av de största hoten mot den biologiska mångfalden
            är luftföroreningar, försurande nedfall och klimatförändrande
            s.k. växthusgaser.
          </note>
          <note>
            Dessa hot bryr sig inte ett dugg om vem som äger marken eller
            vad vi får eller inte får göra i dessa områden. Nej, dessa nedfall
            lägger sig som ett täcke över allt.
          </note>
          <note>
            Vår möjlighet att skapa en hållbar utveckling ligger i att på
            teknisk och biologisk väg omvandla samhället så att vi kan leva
            i samklang med de naturliga resurserna. Detta innebär inte att
            vi skall stoppa den tekniska utvecklingen, tvärt om. Vi skall
            utnyttja den för att klara både miljön och välfärden. Detta är
            en grundsyn i den socialdemokratiska miljöpolitiken, och mycket
            har gjorts. Vi är stolta över detta, och vi har också förmågan
            att gå vidare på ett sätt som har en bred förankring hos befolkningen.
          </note>
          <note>
            Själv kommer jag från Halland i Västsverige. Det är den del av
            Sverige som är värst drabbad av försurande nedfall. Vi ser effekterna
            genom ökade skogsskador, ett stort näringsläckage från den försurade
            marken och ett Kattegatt som är övergött, med syrebrist och bottendöd
            som följd. Insjöarna dör, men en del hålls vid liv genom att vi
            medicinerar dem med kalk. Vi ser hur svampar försvinner och hur
            markvegetationen ändrar karaktär.
          </note>
          <note>
            När vi ser hoten mot den biologiska mångfalden är det naturligtvis
            ingen skillnad om marken ägs av samhället eller är privat. Det
            finns ett mycket brett folkligt stöd för åtgärder som kan begränsa
            försurningen, därför att vi med blotta ögat redan ser början av
            vad som komma skall om vi inte kommer tillrätta med orsakerna
            till försurningen. Det visar inte minst den våldsamma debatt vi
            hade förra året om anslagen till kalkningsverksamheten där en
            del företrädare i denna kammare såg spöken mitt på dagen och försökte
            utnyttja oron för egen politisk vinning.
          </note>
          <note>
            Fru talman! Vi har kommit en bra bit på väg för att begränsa
            våra egna försurande utsläpp. Svavelnedfallet har minskat kraftigt
            på grund av en klok politik som har minskat förbränningen av fossila
            bränslen, och teknisk utrustning har också varit till en stor
            hjälp.
          </note>
          <note>
            Svårare är det med kvävenedfallet där trafiken är en stor källa.
            Jag tror inte alls på att begränsa utsläppen från trafiken genom
            att bygga färre vägar eller genom att begränsa framkomstmöjligheterna,
            som en del förespråkar. Det är en felsyn som aldrig kommer att
            få en djup folklig förankring och som heller inte kommer att ge
            något positivt resultat, för trafikköer är sannerligen ingen god
            miljöåtgärd.
          </note>
          <note>
            Det finns däremot stora möjligheter genom en övergång till biologiska
            bränslen. Det är fullt möjligt att successivt införa och tillverka
            dessa i Sverige. Det skulle ge arbetstillfällen, ett minskat oljeberoende
            och framför allt ett trafiksystem som fungerar i ett naturligt
            kretslopp.
          </note>
          <note>
            Det är några av de nationella åtgärder som vi ser som möjliga
            att genomföra. Men ca 70 % av försurningen har sitt ursprung i
            andra länder. Genom ett svenskt initiativ har nu försurningsfrågorna
            kommit upp på EU:s dagordning. Miljöministern har fått gehör för
            problemen, och principen att den som släpper ut föroreningarna
            också skall ta ansvaret för den skada de förorsakar har slagits
            fast.
          </note>
          <note>
            Detta är en bit på väg. Jag är övertygad om att det är genom
            EU vi kan komma tillrätta med de stora problemen. Vi har en försurningskänsligare
            natur än vad de flesta andra EU-länderna har. Därför måste vi
            fortsätta att vara de som driver denna fråga, som visar vägen,
            som visar att det går att lösa problemen genom tekniska lösningar
            och genom övergång till naturens egna bränslen.
          </note>
          <note type="speaker">
            Anf. 210 BODIL FRANCKE OHLSSON (mp):
          </note>
          <note>
            Fru talman! Vår miljö här på jorden förändras på ett snabbt och
            många gånger oförutsägbart och oväntat sätt. Befolkningen ökar
            samtidigt som natur och miljö förstörs och naturresurserna krymper.
            Vi får allt starkare belägg för att våra efterkommande står inför
            snabba och ödesdigra klimatförändringar, som i sin tur delvis
            orsakats av att vi utsätter skogar, markområden och kustzoner
            för allt större slitage i kampen för att överleva. Dagens energiförsörjning
            spelar en dominerande roll för balansen i det globala klimatet.
          </note>
          <note>
            Sverige är medlem i FN:s säkerhetsråd och blir i sommar, den
            1 juli, ordförande i rådet. Från miljöpartiets sida har vi hävdat
            sedan inträdet i höstas att det är dags att ta in miljöfrågorna
            på säkerhetsrådets dagordning med speciell fokusering på den globala
            vattentillgången och vattenförsörjningen. Miljöpartiet menar att
            Sverige måste prioritera detta i sitt arbete i säkerhetsrådet
            och se till att vattnet blir en permanent punkt på säkerhetsrådets
            dagordning.
          </note>
          <note>
            I går lyftes vattenfrågorna fram av två talare, Kia
          </note>
          <note>
            Andreasson och Dan Ericsson. Jag håller med de båda talarna.
            Vatten är människans viktigaste livsmedel och vi börjar få ont
            om detta livsmedel.
          </note>
          <note>
            Det har alltmer gått upp för oss nu att med det slöseri som förekommer
            överallt, från våra hygiensystem till våra bevattningssystem,
            börjar vattnet bli en bristvara. Vi hörde i debatten i går hur
            dricksvatten förorenas i vårt eget land av såväl nitrat som bekämpningsmedel.
            Det är ett problem vi delar med många industriländer och jordbruksländer.
            Vi har ett tungt ansvar att se till att inte u-länderna kopierar
            vår livsstil.
          </note>
          <note>
            Dålig eller ingen avloppsrening förorenar sjöar, floder och hav
            ofta till den grad att fiskbeståndet dör ut. Satsningar på att
            rena sjöar och floder, där ju förändringarna relativt snabbt blir
            både märkbara och mätbara lönar sig emellertid. Bättre rening
            av avlopp till sjöar och floder får fisken tillbaka. Detta brukar
            ske utan hjälp av inplanteringar.
          </note>
          <note>
            En värld eller en civilisation som inte förmår stoppa en tilltagande
            nedsmutsning av sitt vatten är en civilisation utan framtid.
          </note>
          <note>
            Brist på vatten betyder brist på mat i de flesta delar av världen.
            Det är redan nu vattenbrist i 20 länder.
          </note>
          <note>
            Det är intressant att se hur mycket vatten som går åt för vår
            naturliga matproduktion. Det är viktigt att vi blir medvetna om
            hur mycket vatten som behövs till våra grödor. Det är dags att
            börja spara på det dagliga vattnet såväl i i-länder som i u-länder.
            Det kanske t.o.m. är dags för ett systemskifte vad gäller vattenkonsumtionen
            i hushållen. Tänk globalt, handla lokalt.
          </note>
          <note>
            Låt de lokala idéerna tas in i Agenda 21.
          </note>
          <note>
            En gröda som är s.k. vattenekonomisk är hirs. Det är ett sädesslag
            som man känner sedan förhistorisk tid från Afrika, Asien och Ostindien.
            Hirs behöver 225
          </note>
          <note>
            liter vatten för att bli ett kilo hirs. Ett kilo vete behöver
            400 liter vatten, ett kilo potatis 800 liter vatten och ett kilo
            ris mellan 1 500 och 2 000 liter vatten.
          </note>
          <note>
            När vi sedan dricker mjölk och äter kött behövs ytterligare vatten
            för att producera en liter mjölk eller ett kilo kött. Det kanske
            mest drastiska exemplet är att en brödskiva för sin tillblivelse
            kräver 140 liter vatten.
          </note>
          <note>
            Måste det nu betyda att vi har ont om vatten? Vi har ju ständigt
            förnyande källor till vårt färskvatten, som regn och snö. Man
            kan inte pumpa upp mer än vad som fylls på på ett naturligt sätt.
            Gör man det ändå måste man borra brunnarna allt djupare.
          </note>
          <note>
            Jag talade förut om att 20 länder i världen har vattenbrist.
            Men många länder och viktiga livsmedelsproducerande områden i
            världen ligger redan i riskzonen för vattenbrist utan att man
            har märkt att vattenuttaget är för stort och att en uttömning
            håller på att ske av vattenbärande lager. Brist på vatten och
            i förlängningen brist på livsmedel är ett hot mot stabiliteten
            i ett land likaväl som i ett internationellt perspektiv. Det är
            ganska klart. Det är en säkerhetspolitisk fråga.
          </note>
          <note>
            Konkurrens om vatten är också ett konflikthot.
          </note>
          <note>
            Strid om vattentäkter på landsbygden har många gånger varit mål
            i vårt eget lands domstolar förr i tiden. Ser vi oss om i världen
            så visar historien att vattnet kan vara orsak till konflikter.
            Det finns en rad exempel på detta: områden som t.ex. floden Indus
            med bifloder, som flyter genom både Indien och Pakistan, Mekongfloden
            som bevattnar Kambodja,
          </note>
          <note>
            Thailand och Laos, Nilen och Jordanfloden för att nu nämna några
            i raden.
          </note>
          <note>
            Floder som rinner genom mer än ett land ger landet som ligger
            uppströms en stark position. Man kan t.ex. leda bort en del av
            floden för bevattningsändamål om man utvidgar sin odlingsareal,
            eller behöver vatten till sin boskap om man utökar hjordarna.
          </note>
          <note>
            1990 års beräkningar av jordens grundvattenuttag visar överuttag
            och sänkning av grundvattennivån i
          </note>
          <note>
            Kalifornien, sydvästra USA, Mexiko, Arabiska halvön, Indien,
            norra Kina och Sydostasien. I Europa tar vi ut tre gånger mer
            vatten än vad vi egentligen har råd med.
          </note>
          <note>
            Jordens vattentillgångar måste bli en permanent punkt på säkerhetsrådets
            dagordning för säkerheten och stabiliteten i världen, för fredens
            och naturligtvis också för vårt dagliga bröds skull.
          </note>
          <note type="speaker">
            Anf. 211 BIRGITTA WISTRAND (m):
          </note>
          <note>
            Fru talman! I går var det en historisk dag i riksdagen. Vad hände?
            Jo, vi invigde vårt nya gym. Det är väldigt stiligt, i gamla teknisk
            service.
          </note>
          <note>
            Bakom beslutet att satsa på detta låg naturligtvis en rad tankar,
            som att vi som arbetar i riksdagen skall må bättre, fungera bättre
            och fatta bättre beslut. Men självklart fanns också tankarna om
            att vi skall vara mindre sjuka, undvika att vara borta från riksdagen.
          </note>
          <note>
            Vi skall undvika ohälsa.
          </note>
          <note>
            Hälsa är faktiskt en viktig fråga. Om man frågar svenska folket
            - det spelar ingen roll om det är ungdomar eller äldre - vad som
            är det viktigaste för dem, svarar alla att det är hälsan. Jag
            vill då ställa frågan:
          </note>
          <note>
            Vad gör vi här i riksdagen för att svenskarna skall kunna nå
            detta som de själva tycker är det allra viktigaste? Hur tänker
            vi och hur arbetar vi med de här frågorna?
          </note>
          <note>
            Jag tycker att vi tänker och arbetar för litet med och talar
            för litet om de här frågorna. Det kan bero på att vi är ointresserade
            eller okunniga. Men jag tror att det framför allt beror på att
            vi har fokuserat fel. Vi talar mycket om pengar till vård, dvs.
            vi talar om vad vi skall göra när människor redan har blivit sjuka.
            Vi talar alltså hela tiden om att reda upp det som gått fel i
            stället för att ha fokus på hälsan. I ett land som vårt borde
            vi tala om att vi kan minska sjukvårdskostnaderna varje år därför
            att människor har blivit så mycket friskare.
          </note>
          <note>
            Den typ av sjukdomar som tidigare gjorde att människor inte levde
            så länge som vi gör nu är faktiskt över. I dag beror de flesta
            sjukdomar som vi lider av och dör av i Sverige på vilken livsstil
            vi har.
          </note>
          <note>
            De beror alltså på hur vi själva fattar beslut om att vi vill
            leva, under vilken livssituation vi lever.
          </note>
          <note>
            När det gäller landets finanser har detta ganska stora konsekvenser.
            I dag lägger vi ned ungefär 110 miljarder kronor på att vara sjuka.
            Kostnaden för långtidssjukvård, långtidssjukskrivning, förtidspensionering
            och arbetsskador är ungefär 70 miljarder. Detta blir tillsammans
            uppåt 200 miljarder kronor. En ändring av denna makromodell, om
            vi kunde åstadkomma det, skulle vara väldigt viktig.
          </note>
          <note>
            Jag vill dock gå tillbaka till individnivån och säga att jag
            tror att det är oerhört viktigt att se på vad som händer med den
            enskilda människan. Vilka beslut fattar hon? Vilka möjligheter
            ger vi människor att fokusera på sin hälsa i stället för att ge
            dem hjälp först när de har blivit sjuka? Det handlar om vilket
            intresse för detta vi har här i riksdagen och hur vi talar om
            frågor om hälsa och sjukdom.
          </note>
          <note>
            Vi som är intresserade av hälsofrågor får ibland höra att fysisk
            träning och livsstil inte är så mycket att prata om - sådant är
            vars och ens ensak - men jag vill lyfta fram detta och främst
            ta upp frågan om fysisk aktivitet och hälsa.
          </note>
          <note>
            För närvarande beror hälften av alla dödsfall som inträffar på
            hjärt- och kärlsjukdomar, för vilka fysisk träning är en viktig
            faktor. För människor över 40 år är rörelseorganens sjukdomar
            de allra svåraste. I en undersökning som heter Liv 90 har man
            studerat hur den träningsvåg som många tror nu har gripit tag
            i
          </note>
          <note>
            Sverige egentligen ser ut. Den visar att hälften av alla unga,
            en tredjedel av alla medelålders och ca 25 % av de äldre motionerar
            regelbundet ungefär två gånger i veckan. Mer är det alltså inte.
          </note>
          <note>
            Av denna utredning drar man också den slutsatsen att merparten
            av vuxna svenskar får för litet av fysisk träning. Det handlar
            då inte bara om konditionsträning utan lika mycket om styrketräning
            för att förebygga t.ex. belastningsskador. Människan av i dag
            ut ser ut som hon gjorde för tusen år sedan, men hennes liv har
            blivit ganska annorlunda. Behovet av att röra sig har bestått,
            men i vår nuvarande kultur är det inte naturligt inbyggt, och
            vi måste därför tillgodose det på ett annat sätt än tidigare.
          </note>
          <note>
            Fru talman! Det är i dag många som anser att fysisk träning inte
            är så viktig. Vi har minskat antalet timmar för gymnastik i skolan,
            och det finns ingen motsvarande verksamhet för dem som studerar
            vid universiteten. Över huvud taget minskar möjligheterna till
            fysisk träning. Därför är det bra att vi har fått vårt gym här
            på riksdagen.
          </note>
          <note>
            Vad jag skulle vilja att riksdagen skulle göra på makroplanet
            är att ta fram en sådan rapport som våren
          </note>
          <note>
            1996 presenterades av the Surgeon General i USA
          </note>
          <note>
            inför olympiaden. Den heter Pysical Activity and
          </note>
          <note>
            Health. I den fastslår man att regelbunden fysisk aktivitet förebygger
            sjukdomar. Man har gjort en fullständig genomgång av vilka sjukdomar
            som kan förebyggas. Jag tycker att det skulle vara värt att också
            svenska läkare och svensk expertis fick ta ställning till denna
            katalog. Än så länge har man inte kommit så långt att man tror
            på att fysisk träning har den enorma påverkan som den faktiskt
            har på människor när det gäller både hälsa och sjukdom.
          </note>
          <note>
            Det är faktiskt så att de som utövar regelbunden motion inte
            bara anser sig må bra, utan de har också färre medicinska riskfaktorer.
            Jag tycker att det skulle vara viktigt att undersöka både den
            enskilda människans och vårt eget förhållningssätt här i riksdagen
            till fysisk träning. Hur ser vi på hälsa? Hur mycket av våra resurser
            inriktar vi på förebyggande verksamhet?
          </note>
          <note>
            Varför är det så intressant att komma först när det är för sent?
          </note>
          <note>
            Jag vill också uppmana oss alla i riksdagen att nu verkligen
            använda vårt gym.
          </note>
          <note type="speaker">
            Anf. 212 MICHAEL HAGBERG (s):
          </note>
          <note>
            Fru talman! Att en debattrunda om hållbar utveckling i vårt land
            har engagerat så många under de gångna ett och ett halvt dygnen
            är spännande och intressant. Det är många bollar som har varit
            i luften, och många intressanta idéer och diskussioner har lyfts
            fram. Jag vill tacka för att man har tagit detta initiativ, som
            möjliggjort att så många har fått komma till tals i kammaren.
          </note>
          <note>
            Min inledning kommer att följa två spår. Det ena är infrastrukturen
            i mitt hemlän Södermanland och en hållbar utveckling för detta
            område. Det andra spåret gäller utvecklingen i och kring Östersjön
            med alla dess tillrinningsområden.
          </note>
          <note>
            När det gäller vägar och tågtrafik i Södermanland vill jag säga
            att vi måste bygga järnvägen klar, så att vår tågtrafik når fram
            till Stockholms central. Det räcker inte att vår trafik söderifrån
            stannar i Stockholms södra förorter och att man därifrån får ta
            sig in till staden på annat sätt. Därför måste vi bygga det tredje
            spåret. Det är en stor miljöfråga. Det är för miljöns skull som
            vi och jag tycker att det tredje spåret skall byggas klart. Vi
            måste minska biltrafiken även i Stockholm för att reducera avgaser
            och annat elände som biltrafik och övrig trafik för med sig. Då
            måste också kollektivtrafiken i vår största tätort fungera. Det
            skall vara mycket enkelt att välja de gemensamma trafiklösningarna.
          </note>
          <note>
            I anslutning till infrastrukturpropositionen, som skall behandlas
            litet längre fram här i kammaren, har vi från Södermanland motionerat
            om att det tredje spåret skall byggas klart. Vi vill också att
            riksväg 55
          </note>
          <note>
            skall byggas färdig, så att det skapas en anslutning till
          </note>
          <note>
            E 20.
          </note>
          <note>
            I mitt län och i andra län diskuteras behov av nya vägsträckningar
            för att förbättra person- och godstrafik. Det har vid flera tillfällen
            framförts att det måste anläggas nya vägar i obruten terräng.
            Vi tror inte att det är den bästa lösningen. Vi menar att vägnätet
            är hyggligt bra och och att det kan rustas upp. Det behöver inte
            anläggas så många nya vägar, åtminstone inte i de södra delarna
            av landet. Vi tycker alltså att det viktigt med upprustning som
            ett alternativ till anläggning av vägar i obruten terräng.
          </note>
          <note>
            Från de mellersta delarna av Södermanland kan vi rikta blicken
            mot kustremsan mot Östersjön och hamna i Oxelösund, som har Östersjöns
            djupaste hamn.
          </note>
          <note>
            Oxelösundsborna arbetar med en stark ambition för att med miljöåtgärder
            lyfta hamnen till att bli transportnavet för Mellansverige.
          </note>
          <note>
            Detta kommer att kunna innebära att Oxelösunds hamn används i
            stället för hamnar i centralortens närhet. Det kan också innebära
            att godstrafik och annan trafik styrs bort från Stockholmsområdet.
            Vi kan för detta använda tågtransporter, och ett hyfsat vägnät
            kan möjliggöra spridning av produkterna in i
          </note>
          <note>
            Mellansverige. Vi har stora förhoppningar på vad som kan hända
            med Oxelösund och dess djuphamn.
          </note>
          <note>
            Det andra spår som jag vill följa i den här diskussionen gäller
            utvecklingen i och kring Östersjön, ett innanhav med mycket stora
            problem som vi måste hitta lösningar på. Det förekommer övergödning
            och bottendöd. Omkring 30-40 % av bottnen är död - där kan man
            inte se vare sig alger eller annat liv. Fisken drabbas av sjukdomen
            M 74, och den frilevande laxen har mycket svårt att klara sig
            just nu.
          </note>
          <note>
            Det är inte enkelt att komma fram till lösningar på dessa frågor
            utan tvärtom väldigt svårt. Men vi kan se att en folkrörelse håller
            på att växa upp i tillrinningsområdena, där man aktiverar sig
            både för att få ned kväveutsläppen och för att reparera vattendrag
            med kalkning och andra åtgärder.
          </note>
          <note>
            Vi måste använda de kalkningsresurser som vi har på ett mera
            samlat sätt än hitintills. Ett av departementen sköter kalkningsresurserna
            vad gäller skogen och ett annat motsvarande resurser för vattendragen.
            I
          </note>
          <note>
            vissa län plockar man ut vissa sjöar som behöver kalkas. En mycket
            kortvarig kalkningsutredning har presenterat sitt alternativ,
            nämligen ett helhetsgrepp med försök till program för hela tillrinningsområdet.
          </note>
          <note>
            Låt mig här peka på de geografiska områden som jag känner bäst
            till, med början i Bergslagen och sedan ned mot Nyköping-Oxelösunds-området.
          </note>
          <note>
            Då kommer för det första tre länsstyrelser och femton, sexton
            kommuner att bli inblandade i detta.
          </note>
          <note>
            Alltså måste vi jobba på ett mer aktivt sätt, se till att få
            mer aktivitet och få människorna runt ikring att ta ett ansvar.
          </note>
          <note>
            Det gäller naturligtvis också kvävet. Det är tre saker som är
            huvudanledningen till att vi får för mycket kväve i våra vattendrag.
            Det första är bilismen, det andra är jordbruket och det tredje
            är utsläppet från industrin. Mycket har gjorts och mycket kommer
            att kunna göras. Men vi måste göra det tillsammans för att inte
            Östersjön, vårt stora innanhav, långsamt men säkert skall dö ut.
          </note>
          <note>
            De projekt som vi har gjort med Östersjömiljarden är ett fösta
            steg. Nästa steg måste bli att vi delar med oss av den kompetens,
            erfarenhet och utveckling som vi har haft i vårt land till de
            länder som ligger på andra sidan av Östersjön. Där ligger man
            inte lika långt framme när det gäller teknik och teknikutveckling.
            Där måste vi med biståndsmedel som en solidaritetshandling för
            dem och för oss se till att vi gemensamt kan lösa de problemen
            för ett bättre Östersjön.
          </note>
          <note type="speaker">
            Anf. 213 OLLE LINDSTRÖM (m):
          </note>
          <note>
            Fru talman! Jag skall ägna mina minuter till att belysa en hållbar
            samhällsutveckling i ett norrbottniskt perspektiv. Det finns möjligheter
            till en positiv utveckling i Norrbotten, men vi har också stora
            problem som kräver förändringar av bl.a. politisk karaktär. Vi
            har i dag landets högsta arbetslöshet. Nära en femtedel av arbetskraften
            är i dag utan jobb, och nästan 2 000 norrbottningar flyttade från
            länet under år
          </note>
          <note>
            1996. Det finns många orsaker till att människor flyttar, men
            en är säkert osäkerheten inför framtiden i ett län med så stor
            arbetslöshet.
          </note>
          <note>
            Var finns då den hållbara samhällsutvecklingen i
          </note>
          <note>
            Norrbotten? För min del tror jag att Barentsregionen är en hitintills
            outnyttjad tillgång för Norrbotten.
          </note>
          <note>
            Norrbottens strategiska läge utgör en god grund för att aktivt
            leda samarbetet inom Barentsregionen. I
          </note>
          <note>
            samarbetet mellan norra Sverige, Norge, Finland och
          </note>
          <note>
            Ryssland ligger nya gigantiska utmaningar. Miljösamarbete, underlättande
            av kommunikationer och handel inom regionen och, kanske mer inofficiellt,
            ett sätt att säkerhetspolitiskt stabilisera Nordkalotten är och
            var huvudsyftet med att bilda Barents arktiska region.
          </note>
          <note>
            I Barents hav och nordvästra Ryssland finns världens rikaste
            olje- och gasfyndigheter. På Kolahalvön finns enorma mineralfyndigheter.
            Många fyndigheter återstår att öppna, och existerande gruvor måste
            ges en rationell drift. I det avseendet har Sverige den kompetens
            som behövs. Inom regionens havsområde fångas en betydande del
            av världens fisk. Europas största barrskogar med samma höga kvalitet
            som i norra Skandinavien finns inom området.
          </note>
          <note>
            Via Norrbotten kan Sverige spela en viktig roll i nordvästra
            Ryssland, inte minst genom forskningssamarbete och uppbyggnad
            av infrastruktur och övrigt samhällsbygge. Ett ökat engagemang
            och handelsutbyte från vår sida skulle gynna utvecklingen i hela
          </note>
          <note>
            Barentsregionen. Norge och Finland har redan öppnat handelskontor
            i Murmansk. Det är angeläget att även
          </note>
          <note>
            Sverige gör det. Svenska företag måste få likvärdig och snabb
            behandling av visum och övriga handlingar som behövs för utökad
            gränshandel.
          </note>
          <note>
            Det utvecklingsmöjligheter som finns i Barentsregionen, med Europas
            rikaste naturresurser, borde passa de svenska högteknologiska
            industriföretagen.
          </note>
          <note>
            Det tycker jag att vi måste ta vara på. Vidare måste en nyinvestering
            ske av järnvägen i Sverige mellan Haparanda och Karlsborg. Med
            dessa två saker - ett konsulat och infrastrukturinvesteringar
            - skulle handelsutbytet och godsflödena förbättras högst påtagligt.
          </note>
          <note>
            En positiv utveckling i Barents arktiska region har en stor betydelse
            för Norrbottens utveckling. Det är min förhoppning att Lena Hjelm-Wallén,
            som nu blivit ordförande i Barentsrådet, ser till att samarbetet
            utvidgas och att hinder för detsamma undanröjs.
          </note>
          <note>
            Fru talman! Skogen, malmen och vattenkraften har varit och är
            fortfarande en viktig och värdefull tillgång för hela landet i
            allmänhet och Norrbotten i synnerhet. När det gäller skogen är
            den årliga tillväxten större än det uttag vi gör. Det finns alltså
            en potential som vi bör utnyttja. År 1993 väckte jag en motion
            om att aktualisera en pilotanläggning för framställning av etanol
            av skogsråvara. Motionen behandlades välvilligt här i riksdagen,
            och NUTEK
          </note>
          <note>
            fick i uppdrag att utreda projektet. Fortfarande - tre år efteråt
            - har inte mycket hänt. Jag är övertygad om att en etanoltillverkning
            i Norrbottens inland skulle ge många nya arbetstillfällen. Det
            skulle bidra till en hållbar samhällsutveckling i Norrbotten.
          </note>
          <note>
            Vidare måste företagandets villkor förbättras. I ett län som
            Norrbotten - där offentlig verksamhet är större än i övriga delar
            av landet - är inte företagarmiljön den allra bästa. Staten och
            kommunerna har stor egenregiverksamhet och konkurrerar med privata
            företag på den s.k. öppna marknaden. Konkurrensverket har uttalat
            att stat, landsting och kommuner inte bör konkurrera med privata
            företag, eftersom de ytterst garanteras av skattemedel och inte
            konkurrerar på lika villkor. Trots detta fortsätter man. Här har
            vi politiker en uppgift att fylla, nämligen att förbjuda, eller
            i varje fall verka för, att osund konkurrens med skattemedel inte
            förekommer.
          </note>
          <note>
            En annan uppgift är att harmonisera de svenska punktskatterna
            med Finlands. I dag diskrimineras entreprenörer i östra Norrbotten
            på grund av att vi i
          </note>
          <note>
            Sverige har punktskatter som inte förekommer i Finland på varor.
            Dessutom slår de allt högre energiskatterna hårdare på företag
            och hushåll i norra Sverige än i södra Sverige. Anledningen till
            detta är givetvis vårt kärva klimat och våra långa avstånd till
            arbetsplatser, m.m.
          </note>
          <note>
            Fru talman! Möjligheterna till en hållbar samhällsutveckling
            i Norrbotten finns, men företagandets villkor måste förbättras
            och diskriminerande skatter avvecklas.
          </note>
          <note type="speaker">
            Anf. 214 RIGMOR AHLSTEDT (c):
          </note>
          <note>
            Fru talman! Jag vill tacka för möjligheten att ha en debatt där
            vi kan litet fritt kan framföra våra tankar.
          </note>
          <note>
            Som underrubrik har jag för mitt inlägg i debatten satt Uppland
            i mitt hjärta. Det är inte så konstigt som det låter. Det handlar
            om den bygd där jag själv kommer ifrån. Jag anser att visionen
            om framtiden och vår livsmiljö, som naturligtvis skall vara hållbar,
            börjar där vi bor, och Uppland är min hembygd.
          </note>
          <note>
            Jag vill därför lyfta fram några frågeställningar från länet.
            Skall vi få en hållbar samhällsutveckling i vårt land måste vi
            var och en debattera konkreta vardagsfrågor som berör just den
            plats vi kommer ifrån och de människor som bor där. "Hela Sverige
            skall leva" har länge varit honnörsord för mitt parti, Centerpartiet.
            Nedbrutet blir det för mig som uppländska:
          </note>
          <note>
            "Hela Uppland skall leva".
          </note>
          <note>
            Det fordras en aktiv regionalpolitik, och det behövs lyhörda
            riksdagsledamöter som tar till sig kollegers synpunkter. Jag vill
            påstå att det är vi på Uppsalabänken som kan vårt län. Glädjande
            har vi också förenats i några riksdagsmotioner. Dessvärre har
            vi inte fått gehör för dem alla, och det beklagar jag. Men i är
            ett envist, segt och uthålligt släkte i Uppland, och vi kommer
            igen. Det gäller t.ex. fördelningen av länspengar, där Centerpartiet
            anser att befolkningsmängden i ett län måste ha stor betydelse.
            Det handlar också om intresset för musik i Uppland. Ett musikinstitut
            i Norduppland vore inte dumt.
          </note>
          <note>
            Uppland är ett Sverige i miniatyr. Här finns storstaden Uppsala
            med de problem som finns i en storstad. Det droppar över ifrån
            Stockholm, sade vår förre länspolismästare och pratade om missbruksproblem
            och maffiatendenser.
          </note>
          <note>
            Men här finns också många positiva saker. Här finns universitetet,
            och här finns unga verkställande direktörer som tror på Uppsala
            som den stad där informationstekniken kan blomstra. Det gäller
            att riksdagen verkligen ger de små och medelstora företagen förutsättningar
            att utvecklas vidare och att tro på de unga människorna.
          </note>
          <note>
            I länet finns tillväxtkommuner som Enköping och
          </note>
          <note>
            Håbo, men här finns också i den norra delen kommuner som har
            problem med sysselsättning på grund av att man har satt sin tillit
            till stora sårbara industrier.
          </note>
          <note>
            Det finns bruksorter som har mist sina glansdagar, men som måste
            få nytt liv. Här finns Östhammars kommun som inom sina gränser
            har Forsmarks kärnkraftverk. Det måste till en framförhållning
            så att när den dagen kommer då kärnkraften skall avvecklas även
            där måste man ha tagit till vara den kunskap som finns på energisidan.
            De gröna jobben som kommer och den industri som de för med sig
            för alternativa energikällor bör här få en del av sin hemvist.
          </note>
          <note>
            Turismen kan få sin blomstring i Uppland. Kulturbygderna och
            havet har mycket att ge. "Var skall färjan gå?" frågar sig t.ex.
            skärgårdsborna och syftar på hamnen i Hargshamn som mycket väl
            skulle kunna avlasta Stockholm en del av dess miljöproblem. Jag
            undrar vad miljöministern tycker om det.
          </note>
          <note>
            Kommunikationer är ett måste för en hållbar samhällsutveckling.
            Riksdagen skall fatta beslut om infrastrukturen i landet. Då måste
            en ny E 4 av motorvägsstandard genom vårt län vara med. Nu är
            den vägen en stoppkloss mellan den södra och den norra delen av
            landet. Den är också tyvärr mycket olycksdrabbad. Men den nya
            motorvägen måste byggas med hänsyn till den rika kulturmiljö vi
            har. Man måste också vara känslig för den rika jordbruksmarken
            när man bygger.
          </note>
          <note>
            Hur skall Uppsala län organiseras i framtiden?
          </note>
          <note>
            Hur skall det bli med landstinget och kommunerna?
          </note>
          <note>
            Hur kommer regionerna att se ut? Med vilka kommer man att samarbeta
            i framtiden? Just nu pågår ett samarbete för att stärka Mälardalen.
            Vi har också naturliga samarbetspartner i såväl Gävle som Västmanland.
          </note>
          <note>
            Detta är en framtidsfråga som söker sin lösning.
          </note>
          <note>
            Uppsala län har en stor landsbygd med fin jordbruksbygd. Tyvärr
            ser man åkrarna växa igen. Mjölkproducenterna i de norra delarna
            blir allt färre. Korna syns inte längre i hagarna. Den nya generationen
            vågar eller vill inte ta över en osäker framtidssektor.
          </note>
          <note>
            Skall vi ha en hållbar samhällsutveckling i landet måste vår
            egen livsmedelssektor få ett uppsving. I alla tider har länder
            varit rädda om sina egna livsmedel -
          </note>
          <note>
            historiskt för att säkerställa tillgången till mat i ofredstider.
            Men i modern tid har detta blivit en sektor där produktion från
            bonde till bord skapat jobb för många. Jordbruket är fortfarande
            den framtidssektor som kan skapa ännu fler arbetstillfällen. Vi
            vet att i framtiden är det många munnar som skall mättas på vår
            jord.
          </note>
          <note>
            En hållbar samhällsutveckling innebär också att alla kommuner
            i vårt län har ett gemensamt krav på kommunalt självstyre. Det
            har de visat i sina remisssvar. Kommunalt självstyre är ett måste.
            Det är kommunerna som har ett ansvar för sina kommuninvånare.
          </note>
          <note>
            De kan aldrig smita undan eller föra över beslutet till någon
            annan, utan de har att ta ansvar för den enskilda lilla människan.
            Riksdagen måste fatta beslut som hjälper och inte stjälper kommunernas
            möjligheter till förebyggande arbete.
          </note>
          <note>
            Till sist vill jag säga att en hållbar samhällsutveckling i Uppland
            - en del av vårt land och en kugge i hjulet - kräver att vi i
            Sveriges riksdag inte lyfter blicken så långt bort i framtiden
            och så långt bort i världen att vi missar nutiden och vår närmaste
            granne.
          </note>
          <note>
            Ett hållbart samhälle är för mig ett kretsloppssamhälle med grundtrygghet
            och solidaritet i en demokratisk gemenskap där besluten fattas
            nära människorna och där människor lever nära varandra.
          </note>
          <note type="speaker">
            Anf. 215 KERSTIN HEINEMANN (fp):
          </note>
          <note>
            Fru talman! Vård och omsorg är viktiga för en hållbar samhällsutveckling.
            Den trygghet en god vård och omsorg skänker har stor betydelse
            för hur vi som människor kan fungera i samhället. Hälso- och sjukvården
            har alltid varit och kommer alltid att vara en av Folkpartiets
            hjärtefrågor. Vården rymmer mycket av det som är socialliberalismens
            kärna. Den är en av de viktigaste grundbultarna i en generell
            välfärdspolitik av hög klass. Även om svensk sjukvård är av hög
            klass finns det åtskilliga allvarliga brister och problem.
          </note>
          <note>
            Under de kommande åren är det framför allt fyra områden som står
            i centrum för Folkpartiets intresse.
          </note>
          <note>
            Folkpartiet vill se en vård med närhet och trygghet där den enskilda
            människan står i centrum.
          </note>
          <note>
            Folkpartiet vill värna den glömda vården där det finns stora
            behov men ofta små resurser.
          </note>
          <note>
            Folkpartiet vill ge människor möjlighet till en värdig ålderdom
            och en äldreomsorg av högsta klass.
          </note>
          <note>
            Folkpartiet vill se till att vi alla får så mycket vård som möjligt
            för pengarna.
          </note>
          <note>
            Folkpartiet har en mängd krav som rör både stort och smått, och
            för oss folkpartister är det naturligt att bry sig om hur människor
            har det. Politiken kan aldrig skapa fullständig lycka åt alla,
            men den kan faktiskt hjälpa till att lindra lidande och ge människor
            ett stöd när de verkligen behöver det.
          </note>
          <note>
            Grundbulten för hela den liberala ideologin är att vi tar utgångspunkt
            i den enskilda individen. Detta är inte minst viktigt inom vården.
            Därför måste vården organiseras utifrån patientens behov. Vi som
            enskilda människor skall känna oss trygga i mötet med hälso- och
            sjukvården. Här finns en del att göra. Trygghet i vården handlar
            mycket om vår ställning som patienter, om vårt möte med det stora
            sjukhuset och med vår välkände husläkare, men också om att känna
            trygghet i vardagen. När vi själva eller någon i vår närhet behöver
            vård skall vi veta att den finns när vi behöver den och där vi
            behöver den.
          </note>
          <note>
            En vårdgaranti som skonar oss från år i köer ger oss en sjukvård
            som finns när vi behöver den. När den s.k. vårdgarantin infördes
            1992 på Folkpartiets initiativ innebar den att alla de många människor,
            varav många äldre, som köade fick rätt till ett tiotal olika behandlingar
            eller operationer inom tre månader.
          </note>
          <note>
            Landstingsförbundet och Socialstyrelsen har i sina uppföljningar
            av vårdgarantin inte kunnat se några avgörande tecken på att andra
            gruppers behov har fått stå tillbaka på grund av vårdgarantin.
          </note>
          <note>
            Trots de goda resultaten och de slutsatser som
          </note>
          <note>
            Socialstyrelsen har kommit fram till har regeringen avskaffat
            den ursprungliga vårdgarantin. Man har i stället kommit överens
            om att vårdgarantin skall avskaffas och ersättas med vaga formuleringar
            om hur lång tid en patient skall behöva vänta på operation eller
            behandling. För oss i Folkpartiet är det en central fråga att
            patienterna vet vad de kan kräva av sjukvården. För att det skall
            vara möjligt måste vårdgarantin vara mätbar, dvs. innehålla klara
            utfästelser om längsta väntetid.
          </note>
          <note>
            Kostnaden för att avskaffa de nuvarande köerna uppskattas till
            maximalt 300 miljoner kronor. Folkpartiet har avsatt medel i budgeten
            för att klara av detta. För oss folkpartister är det oacceptabelt
            att man urholkar vårdgarantin. Vi måste i stället prioritera vården
            och se till att människor som behöver operation eller behandling
            får det inom rimlig tid.
          </note>
          <note>
            Fru talman! Grupper som ofta glöms bort i vården är kroniker
            och människor med ovanliga sjukdomar.
          </note>
          <note>
            De hör i allra högsta grad till det glömda Sverige. För att dessa
            människor skall få vård krävs ofta speciella politiska beslut
            och viljemarkeringar. Rätten till en god vård för alla måste värnas.
            Folkpartiet kräver därför att det utarbetas vårdprogram för de
            stora kroniska sjukdomarna som anger vilka insatser som bör erbjudas
            patienterna. De enskilda patienterna skall få ett eget personligt
            kontrakt där det anges vilka insatser man har rätt att få från
            det egna landstinget. Detta välfärdskontrakt som anger patientens
            rättigheter bör arbetas in i vårdgarantin.
          </note>
          <note>
            Fru talman! På äldre dagar skall människor kunna känna trygghet
            och veta att de får den vård och omsorg de behöver. Därför är
            äldreomsorgen en viktig del i den svenska välfärden. Folkpartiet
            anser inte att det är möjligt att minska stödet till de äldres
            omsorg.
          </note>
          <note>
            Kommunerna måste alltjämt bygga ut delar av äldreomsorgen eftersom
            ålderdomshem, eget rum på sjukhemmet samt dagverksamhet inte finns
            i tillräcklig omfattning i dag. Vi vet att behoven bara kommer
            att öka i samband med det ökade antalet äldre människor.
          </note>
          <note>
            Det finns också brister inom äldreomsorgen som har att göra med
            omvårdnaden och det medicinska omhändertagandet, som Socialstyrelsens
            utvärdering av ÄDEL-reformen har visat. Vi känner alltså till
            bristerna, och de måste åtgärdas. För att avhjälpa bristerna i
            boendet har vi i budgeten anslagit 500
          </note>
          <note>
            miljoner i stimulansbidrag till de kommuner som utvecklar äldreboendet.
          </note>
          <note>
            Både sjukvård och äldreomsorg är i behov av resurstillskott under
            de närmaste åren. Hur mycket beror främst på hur framgångsrik
            regeringen är på att bekämpa arbetslösheten och på den ekonomiska
            utvecklingen. Det är också viktigt att ta till vara alla möjligheter
            att använda de pengar som finns på rätt sätt. Varje krona som
            används fel är en krona för mycket. Utvärdering, kvalitetsarbete
            och ökad konkurrens är viktiga beståndsdelar i det arbetet, liksom
            samordningen mellan sjukförsäkringen och sjukvården.
          </note>
          <note>
            Det finns mycket som återstår att göra innan vård och omsorg
            fungerar så som vi önskar. Folkpartiet har många förslag till
            förbättringar som vi gärna delar med oss av.
          </note>
          <note type="speaker">
            Anf. 216 MARGARETA SANDGREN (s):
          </note>
          <note>
            Fru talman! Rubriken för den allmänpolitiska debatten är: En
            hållbar utveckling på längre sikt. För mig handlar det om människors
            levnadsvillkor nu och i framtiden, om arbete och försörjning,
            om tillväxt, om jämlikhet, om det gemensamma ansvarstagandet för
            välfärden och om det ekologiskt uthålliga samhället.
          </note>
          <note>
            Saneringen av statsfinanserna - som bl.a. har krävt kraftfulla
            besparingar i framför allt transfereringssystemen där många människor
            har fått bära en mycket tung börda i förhållande till sin förmåga
            - och arbetslösheten har lett till misstro mot politiker och det
            politiska systemet och skapat ängslan och oro inför framtiden.
          </note>
          <note>
            Det har tyvärr varit nödvändigt för att få balans i ekonomin
            och för att värna välfärden på sikt. Att låna till välfärden och
            vara beroende av långivare på världens penningmarknader hade på
            sikt varit förkastligt.
          </note>
          <note>
            Då hade vi övervältrat bördorna på kommande generationer.
          </note>
          <note>
            Tack vare en framgångsrik saneringspolitik kan vi nu se framtiden
            an med tillförsikt. Nu har vi möjligheter att förstärka insatserna
            inom vård, omsorg och utbildning och även att förbättra de ekonomiska
            villkoren för de sämsta ställda. Men då måste vi också lyckas
            med att få ned arbetslösheten.
          </note>
          <note>
            Ett välfärdssamhälle där alla människor har någorlunda lika villkor
            är en förutsättning för ett samhälles goda utveckling. Ökade inkomstskillnader,
            försämrade socialförsäkringssystem och försämringar, eller rent
            av avveckling, av trygghetssystemen på arbetsmarknaden leder till
            ökad otrygghet, ökad osäkerhet och försiktighet och ängslan inför
            framtiden. Hur skall man våga investera i utbildning och våga
            konsumera om det ter sig osäkert om man får ett arbete eller får
            behålla sitt arbete i framtiden? Otryggheten förlamar, passiviserar
            och skapar ökade sociala spänningar mellan människor.
          </note>
          <note>
            Fru talman! Det är befogat att känna stor oro för vad som nu
            håller på att ske inom sjukvården, äldreomsorgen och skolan och
            för att de gamla och sjuka inte skall få den vård och omsorg de
            har behov av.
          </note>
          <note>
            Det handlar inte bara om att få hjälp med det allra nödvändigaste.
            Man behöver också värme och närhet, någon att prata med och någon
            som lyssnar. Det handlar om värdighet och ett anständigt liv.
            Det måste vi ha råd med. Det måste vara vår strävan att nå dit.
          </note>
          <note>
            Främst känner jag ändå en stor oro för barnen och ungdomarna.
            Alltför många unga människor lämnar nu skolan och går ut i arbetslöshet,
            inte därför att de har en alltför knapp utbildning bakom sig utan
            därför att det krävs så mycket mer och att arbetstillfällena är
            alltför få. Jag har stor förståelse för att man då känner hopplöshet
            och att drömmarna om att få förverkliga sina livsprojekt då slås
            i spillror.
          </note>
          <note>
            Alla som har egna barn vet att den oro jag känner inom mig omedelbart
            fortplantar sig till barnen. Man behöver inte berätta, de känner
            det ändå. Den oro man känner som arbetslös förälder för ekonomin
            och för att klara försörjningen av familjen blir också en börda
            för barnen. Tryggheten för den vuxne är också avgörande för barnens
            trygghet.
          </note>
          <note>
            Det vi nu kan skönja i arbetslöshetens och den ekonomiska krisens
            spår är en ökad otrygghet hos barnen. Det visar sig både i skolarbetet
            och på fritiden. Med minskade resurser till skolan förmår man
            inte ute kommunerna att fullt ut avsätta de extra insatser som
            krävs till barn som har svårt att hänga med i undervisningen,
            även om viljan är stor.
          </note>
          <note>
            Även fritiden tenderar att bli destruktiv för många genom ökat
            drickande bland ungdomar. Detta kryper allt längre ned i åldrarna.
            Man kan spekulera i vad det beror. Jag tror inte att det enbart
            har att göra med lättillgänglighet eller fostran. Det har i mångt
            och mycket att göra med ungdomarnas otrygghet och dåliga självkänsla
            och blir en flykt bort från vardagen.
          </note>
          <note>
            Vi måste självfallet göra allt för att stoppa möjligheterna att
            få tillgång till öl och sprit genom skärpning av lagstiftningen,
            tillsyn och information. Men det handlar också om ungdomarnas
            upplevelser av samhället och trygghet i uppväxten.
          </note>
          <note>
            Något som också ter sig oroande i krisens och arbetslöshetens
            spår är den ökade segregationen. I vissa områden är arbetslöshetens
            omfattning stor, utslagning och missbruk vanligare och socialbidragsberoendet
            överväldigande. Här måste det till extra insatser för att bryta
            utvecklingen. Samhällets insatser i form av arbetsmarknadspolitiska
            insatser, socialbidrag och andra pengar bör kunna användas på
            ett mer konstruktivt sätt till jobb och utbildning.
          </note>
          <note>
            Som jag inledde med, kan vi nu se en ljusning på det ekonomiska
            området. All kraft måste nu till för att nedbringa arbetslösheten.
            Vi socialdemokrater har ju lovat att vi skall halvera den öppna
            arbetslösheten. De arbetsmarknadspolitiska åtgärderna måste träffa
            rätt, dvs. leda till arbete. Översynen och förändringen av socialförsäkringssystemen
            måste leda till stabila och på lång sikt hållbara system. Ersättningsnivåerna
            kommer att höjas. Både socialförsäkringssystemen och själva kärnan
            i välfärden, verksamheterna i kommuner och landsting, måste upplevas
            som trygga och stabila.
          </note>
          <note>
            Under 80-talet var födelsetalen i Sverige bland de högsta i Europa.
            Med 80- och 90-talen i backspegeln är det lätt att hitta grunden
            för det. Då fanns det arbete. Man kunde försörja sig. Trygghetssystemen
            var generösa, barnomsorgen väl utbyggd och man kände trygghet
            och tillförsikt inför framtiden.
          </note>
          <note>
            Nu kan vi se att födelsetalen har sjunkit till nivåer som i övriga
            Europa. Vår uppgift måste vara att se till att samhället byggs
            så att unga människor kan och vill sätta barn till världen och
            att alla barn får goda och jämlika uppväxtvillkor, annars får
            vi kris i befolkningsfrågan. Vilka skall då bära upp välfärdssamhället
            i framtiden? Barnen och ungdomarna måste få känna att framtiden
            tillhör dem, att drömmen om att få förverkliga sina livsprojekt
            kan bli verklig.
          </note>
          <note type="speaker">
            Anf. 217 AGNETA BRENDT (s):
          </note>
          <note>
            Fru talman! Arbetslösheten är i dag det stora problemet i hela
            landet. Den region jag representerar hör till de värst drabbade.
            Männens arbetslöshet hänger i hög grad samman med industrikonjunkturen
            medan kvinnornas situation framför allt har påverkats av utvecklingen
            inom den offentliga sektorn. Länsarbetsnämnden räknar med att
            antalet arbetslösa kvinnor i vårt län kommer att öka under 1997
            med tanke på de rationaliserings- och nedskärningsplaner som finns
            i kommunerna och landstinget.
          </note>
          <note>
            Den sanering av statsfinanserna som regeringen genomfört har
            varit påfrestande för stora grupper i vårt land. Den har också
            inneburit att kommunerna och landstingen varit tvungna att rationalisera
            sin verksamhet. Många kvinnor har blivit utan arbete samtidigt
            som behoven inom vård, omsorg och utbildning fortfarande kvarstår
            och i vissa fall ökar.
          </note>
          <note>
            När vi nu så småningom får ett ökat ekonomiskt utrymme känns
            det mycket positivt med gårdagens besked från statsministern att
            en del av dessa resurser kommer den offentliga sektorn till godo.
          </note>
          <note>
            Behoven finns, och den utbildade arbetskraften finns. För att
            kunna ge människor den trygghet de vill ha i sin vardag är det
            viktigt att den arbetskraftsresursen tas till vara.
          </note>
          <note>
            Av tradition har männen i vårt län arbetat inom yrken som på
            olika sätt haft anknytning till skogseller metallindustrin. När
            industrin rationaliserat har deras arbetsuppgifter försvunnit.
            I dagens läge är det heller inte möjligt att flytta dit där jobben
            finns, eftersom utvecklingen har gått i samma riktning över hela
            landet. De som på detta sätt har blivit friställda besitter ett
            stort yrkeskunnande som är värt att ta till vara.
          </note>
          <note>
            Genom vidareutbildning kan de bli den kompetenta arbetskraft
            vi behöver för att t.ex. utveckla ett "grönt"
          </note>
          <note>
            och miljöanpassat skogsbruk. Det är dessutom viktigt att företagen
            tar sitt ansvar och i större utsträckning satsar på vidareförädling
            av skogsråvaran.
          </note>
          <note>
            Med tanke på den kompetenshöjning som vi eftersträvar är det
            mycket positivt med regeringens satsning på de små och medelstora
            högskolorna. Vi hade i vårt län räknat med en ännu mer offensiv
            satsning på högskolan i Gävle, och vi hoppas därför att det som
            nu har gjorts bara är en början på ytterligare satsningar i den
            riktningen.
          </note>
          <note>
            I skogslänen är fortfarande de areella näringarna basen för näringslivet,
            och det är viktigt att även det befintliga jordbruket har möjlighet
            att utvecklas. Det handlar om möjligheten att bevara "det öppna
            landskapet", men också om möjligheten att som konsument kunna
            köpa miljövänliga och lokalt producerade livsmedel. Det är för
            oss en fråga om livskvalitet.
          </note>
          <note>
            Under många år har man från borgerligt håll angripit den offentliga
            sektorn och "det starka samhället". Men de senaste årens utveckling
            har väl med all önskvärd tydlighet visat att människorna i vårt
            land verkligen vill ha en stark offentlig sektor. Man vill inte
            att det skall vara plånbokens tjocklek utan behoven som styr den
            vård eller utbildning man kan få.
          </note>
          <note>
            I motsats till det patriarkala klasstratifierade sociala system
            som var det traditionella svenska brukssamhällets ideal, innebär
            den generella välfärdspolitiken en gemenskap där alla medborgare
            har rätt till allmänna sociala förmåner, som inte är resultatet
            av aristokratiskt välgörenhetstänkande, utan av demokratiskt fattade
            beslut. Svensk socialdemokrati har konsekvent hävdat att en väl
            avvägd offentlig sektor ökar valfriheten för de vanliga människorna.
            Här skulle jag vilja citera Tage Erlander, som uttryckte sig på
            följande sätt:
          </note>
          <note>
            "Det är ett misstag att tro att människornas frihet blir mindre
            därför att de beslutar sig för att i samverkan genomföra det som
            de icke orkar med var för sig."
          </note>
          <note>
            Den moderna socialpolitiken har skapat ökad trygghet och frihet
            för de vanliga människorna. Det är därför oron har varit så stor
            under de senaste åren, då vi på grund av dåliga statsfinanser
            har tvingats göra förändringar och neddragningar i de offentliga
            systemen. Människor ser inte beskattningen som ett intrång i medborgarnas
            rättigheter, som moderaterna hävdar, utan som något som gör det
            möjligt för dem att betala för de offentliga tjänsterna.
          </note>
          <note>
            Om den offentliga sektorn skall kunna svara mot principerna om
            generalitet och solidaritet är dessutom marknadens marginalisering
            nödvändig. Det innebär att välfärdssamhället måste kunna tillfredsställa
            inte bara de fattigas sociala behov, utan även välbärgade arbetares
            och medelklassens förväntningar. Det är därför mycket oroande
            med de kampanjer som bedrivs från försäkringsbolagens sida för
            att förmå människor att teckna olika typer av privata försäkringar.
            Det kan på sikt leda till att människor inte känner solidaritet
            med de offentliga systemen.
          </note>
          <note>
            Min vision av det framtida samhället, som jag med politiken som
            redskap söker förverkliga, är ett samhälle där vi på ett miljövänligt
            sätt tar till vara naturresurserna, där vi i större utsträckning
            än i dag har möjlighet att köpa lokalt producerade varor. Det
            är ett solidariskt samhälle, ett samhälle fritt från segregation,
            där barnen får en trygg uppväxt med god omsorg och utbildning
            och där de äldre kan känna sig trygga i visshet om att de kan
            få den vård och omsorg de behöver.
          </note>
          <note type="speaker">
            Anf. 218 INGVAR ERIKSSON (m):
          </note>
          <note>
            Fru talman! Den allmänpolitiska debatten syftar till att spegla
            många olika frågeställningar och hur dessa kan uppfattas beroende
            på ledamöternas grunduppfattning och hur vi ledamöter, beroende
            på politisk hemvist, vill lösa dessa problem. Målen som alla har,
            att skapa ett bättre samhälle för alla och en hållbar långsiktig
            utveckling, strider man inte så mycket om. Däremot skiljer sättet
            mycket som vi från olika håll vill lösa problem och utmaningar
            på. Och så skall det givetvis vara i en levande demokrati.
          </note>
          <note>
            Formen för denna allmänpolitiska debatt kommer uppenbarligen
            att diskuteras vidare framöver. Nog tycker jag, som deltagit i
            många allmänpolitiska debatter, att debatten skulle ha blivit
            mer givande om den strukturerats upp mer områdesvis. Detta har
            inte skett denna gång, och därför har också debatten blivit något
            för rörig och mindre inspirerande, tycker jag. I
          </note>
          <note>
            de fall statsråd har deltagit har dock många repliker samlats
            just kring respektive ämnesområde, och då har genast debatten
            tänt till och det har blivit mer givande att lyssna.
          </note>
          <note>
            Fru talman! De stora frågorna kring ekonomi, skatter, arbetslöshet,
            energi, social trygghet och framtidens pensioner har ventilerats
            från många håll. Inte mycket nytt har egentligen framkommit. Låt
            mig ändå konstatera att regeringen visar stor osäkerhet och beslutsvånda
            på många viktiga områden, vilket beklagligtvis ökar bekymmer och
            svårigheter. Detta gäller inte minst energipolitiken, problemen
            med arbetslösheten, Europapolitiken och hur vi skall kunna skapa
            trygga framtida pensioner för alla, liksom trygghet på äldre dar
            i övrigt.
          </note>
          <note>
            Regeringen vågar inte, som vi ser det, tänka i nya banor, utan
            låser fast sig i föreställningen att gamla lösningar skall klara
            nya problem. Detta leder till att det blir ännu besvärligare att
            lösa de akuta aktuella problemen. Risken är stor att Sverige tappar
            tempo jämfört med andra länder i Europa.
          </note>
          <note>
            Låt mig ta upp en viktig fråga, det gäller energin och miljöhoten.
            1992 antogs FN:s klimatkonvention.
          </note>
          <note>
            Denna förutsätter en stabilisering av växthusgasernas koncentration
            i atmosfären. Konventionen föreskriver att i-länderna har ansvaret
            för att börja vidta åtgärder, vilket innebär att dessa länder
            individuellt och gemensamt år 2000 skall stabilisera utsläppen
            av växthusgaser på 1990 års nivå. Sveriges riksdag godkände klimatkonventionen
            1993 och beslutade då att de svenska koldioxidutsläppen från fossila
            bränslen skulle stabiliseras på 1990 års nivå fram till sekelskiftet.
          </note>
          <note>
            Vi moderater föreslog redan 1988 att ett tak för koldioxidutsläppen
            skulle införas. Vi driver fortfarande denna fråga och att kravet
            på riksdagen skall vara att anta nya minskningsmål. Vi ser, liksom
            alltfler i omvärlden, hotet om ett växthusklimat som en mycket
            allvarlig och viktig miljö- och överlevnadsfråga. Sveriges utsläpp
            av koldioxid från fossila bränslen, kol, olja, m.fl., minskade
            mellan 1972 och 1985. Det var just under den tiden vi började
            använda kärnkraften.
          </note>
          <note>
            Därefter har utsläppen varit nästan konstanta. Det går knappast,
            menar vi, att nu snabbt ersätta kärnkraft med kol, olja eller
            naturgas utan att vi får problem med miljömålen.
          </note>
          <note>
            Riksdagen har alltså fattat beslut om målsättningar som är oförenliga
            på det energipolitiska området.
          </note>
          <note>
            Kärnkraften skall avvecklas, vattenkraften får inte byggas ut
            och koldioxidutsläppen får inte öka. Samtidigt skall sysselsättning
            och välfärd garanteras genom en god tillgång på energi.
          </note>
          <note>
            Fru talman! Just detta med god tillgång på energi gör att vi
            har problem med sysselsättning, och vi kan också få problem med
            vår ekonomi framöver. Det är därför vi har ansett det oklokt att
            i dagens läge påskynda den avveckling av kärnkraften som man länge
            har diskuterat. Vi tror också att det blir för ansträngande för
            ekonomin.
          </note>
          <note>
            Fru talman! Till sist skulle jag ändå vilja ta upp den fråga
            som jag inledde med, nämligen tryggheten för alla och den framtidstro
            som vi alla, oavsett politisk uppfattning, vill skapa och jobba
            för. Det finns ett mycket klart samband. Vi har ett starkt och
            brett företagande som kan sysselsätta många människor och vi har
            förmåga att sälja och exportera det vi producerar.
          </note>
          <note>
            Det är det som skapar de resurser som skall skapa den framtida
            tryggheten för oss alla.
          </note>
          <note>
            Detta klara samband tycker jag att man ofta glömmer i den politiska
            debatten. Jag menar att det för framtiden är någonting att ta
            upp mycket hetare i den politiska debatten: sambandet mellan företagande,
            arbete, export, resursbildning och trygghet, familjepolitik, sjukvård,
            äldreomsorgen och inte minst pensionerna. Det finns ett mycket
            starkt samband här, och jag hoppas verkligen att detta samband
            skall framstå klarare än det har gjort i den debatt vi har haft
            den här gången.
          </note>
          <note>
            Partiledardebatten var härmed avslutad.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1996/97:48 Kartavgift i ärenden
            om EU-finansierat stöd inom jordbrukssektorn
          </note>
          <note>
            1996/97:Jo4 av Göte Jonsson m.fl. (m)
          </note>
          <note>
            1996/97:Jo5 av Dan Ericsson m.fl. (kd)
          </note>
          <note>
            1996/97:Jo6 av Rigmor Ahlstedt och Birgitta Carlsson (c)
          </note>
          <note>
            med anledning av prop. 1996/97:60 Prioriteringar inom hälso-
            och sjukvården
          </note>
          <note>
            1996/97:So16 av Gullan Lindblad m.fl. (m)
          </note>
          <note>
            1996/97:So17 av Chatrine Pålsson m.fl. (kd)
          </note>
          <note>
            1996/97:So18 av andre vice talman Görel Thurdin och Marianne
            Andersson (c)
          </note>
          <note>
            1996/97:So19 av Stig Sandström m.fl. (v)
          </note>
          <note>
            1996/97:So20 av Kenth Skårvik (fp)
          </note>
          <note>
            1996/97:So21 av Barbro Westerholm m.fl. (fp)
          </note>
          <note>
            1996/97:So22 av Thomas Julin och Eva Goës
          </note>
          <note>
            med anledning av prop. 1996/97:67 Digitala TV-
          </note>
          <note>
            sändningar
          </note>
          <note>
            1996/97:K14 av förste vice talman Anders Björck m.fl. (m)
          </note>
          <note>
            1996/97:K15 av Gudrun Schyman m.fl.
          </note>
          <note>
            1996/97:K16 av Ewa Larsson m.fl. (mp)
          </note>
          <note>
            med anledning av skr. 1996/97:64 Alternativ till traditionell
            burhållning av höns
          </note>
          <note>
            1996/97:Jo7 av Birgitta Hambraeus (c)
          </note>
          <note>
            1996/97:Jo8 av Ulf Melin och Rune Rydén (m)
          </note>
          <note>
            1996/97:Jo9 av Holger Gustafsson m.fl. (kd)
          </note>
          <note>
            1996/97:Jo10 av Lennart Brunander m.fl. (c)
          </note>
          <note>
            1996/97:Jo11 av Marietta de Pourbaix-Lundin m.fl.
          </note>
          <note>
            (m)
          </note>
          <note>
            1996/97:Jo12 av Gudrun Schyman m.fl. (v)
          </note>
          <note>
            1996/97:Jo13 av Jan-Olof Franzén (m)
          </note>
          <note>
            1996/97:Jo14 av Gudrun Lindvall m.fl. (mp)
          </note>
          <note>
            1996/97:Jo15 av Siw Persson (fp)
          </note>
          <note>
            med anledning av skr. 1996/97:66 Redogörelse för en överens-kommelse
            om vissa ersättningar till sjukvårdshuvudmännen m.m. för år 1997
          </note>
          <note>
            1996/97:So12 av Gullan Lindblad m.fl. (m)
          </note>
          <note>
            1996/97:So13 av Stig Sandström m.fl. (v)
          </note>
          <note>
            1996/97:So14 av Barbro Westerholm m.fl. (fp)
          </note>
          <note>
            1996/97:So15 av Annika Nilsson (s)
          </note>
          <note>
            med anledning av förs. 1996/97:RR2 Riksdagens revisorers förslag
            angående statligt engagemang i regionala investmentbolag
          </note>
          <note>
            1996/97:N5 av tredje vice talman Christer Eirefelt m.fl. (fp)
          </note>
          <note>
            med anledning av förs. 1996/97:RR7 Riksdagens revisorers förslag
            angående ekonomiska konsekvensanalyser
          </note>
          <note>
            1996/97:Ju16 av Sigge Godin (fp)
          </note>
          <note>
            9 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts den
            22 januari
          </note>
          <note>
            1996/97:222 av Eskil Erlandsson (c) till näringsministern
          </note>
          <note>
            Fyrverkerier
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            22 januari
          </note>
          <note>
            1996/97:213 av Gullan Lindblad (m) till socialministern
          </note>
          <note>
            Forskning om kromosomförändringar hos lokförare
          </note>
          <note>
            1996/97:215 av Stig Grauers (m) till försvarsministern
          </note>
          <note>
            Göteborgs marinbrigad
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            11 § Kammaren åtskildes kl. 16.24.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 5 § anf. 40 (delvis), av förste vice talmannen därefter
            t.o.m. anf. 103
          </note>
          <note>
            (delvis), av talmannen därefter t.o.m. 6 § anf. 207 och av andre
            vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
