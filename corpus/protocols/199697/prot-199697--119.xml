<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--119</head>
          <docDate when="1997-06-12">1997-06-12</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Godmorgon och välkomna till sista plenum före sommaruppehållet.
            På dagordningen har vi partiledardebatt där särskilda regler tillämpas.
            Vid dagens debatt används ett nytt tidtagningssystem. Debattdeltagarna
            kan själva kontrollera tidsåtgången via monitorn, som är placerad
            på bordet framför podiet.
          </note>
          <note>
            Men vi kommer dessutom att som tidigare lämna skriftliga meddelanden
            om förbrukad tid. Det är kanske lättare för deltagarna att då
            följa tidsåtgången. Då börjar vi debatten. Ordet går först till
            Lars Tobisson.
          </note>
          <note type="speaker">
            Anf. 2 LARS TOBISSON (m):
          </note>
          <note>
            Fru talman! Vid den här tiden förra året stod den då rekordstora
            arbetslösheten i fokus. En motvillig regering tvingades lägga
            fram en sysselsättningsproposition, som behandlades vid ett extra
            riksdagssammanträde mitt i sommaren. I dag är arbetslösheten än
            större, och sysselsättningen har sjunkit än mer. Varför är det
            så tyst om arbetslösheten det nya rekordåret
          </note>
          <note>
            1997?
          </note>
          <note>
            Regeringens beslut, bekräftat av riksdagen i går, att bekämpa
            massarbetslösheten genom att överge arbetslinjen är bara ett inslag
            i socialdemokratisk avvecklingspolitik. I februari fattades beslutet
            att förtidsavveckla kärnkraften, och i förra veckan sade
          </note>
          <note>
            Socialdemokraterna nej till det europeiska valutasamarbetet.
          </note>
          <note>
            Medan regeringen avvecklar arbetskraft, kärnkraft och Sveriges
            engagemang i det europeiska samarbetet, utvecklas världen omkring
            oss på många sätt åt rätt håll. Vi ser hur handel och rörlighet,
            men också politisk vilja till kontakter och samverkan, bryter
            fram. Friheten, välståndet och säkerheten blir allt större för
            alltfler. I slutet av maj träffades ett historiskt avtal mellan
            NATO och Ryssland, vilket kan sägas bekräfta slutet på det kalla
            kriget. Om några veckor kommer man vid NATO:s toppmöte i Madrid
            att välja in tidigare kommunistiskt styrda öststater som medlemmar.
          </note>
          <note>
            Vad vi ser utvecklas är en ny europeisk säkerhetsordning, där
            militära garantier visserligen fortfarande är den hårda kärnan,
            men där inte längre avskräckning dominerar utan i stället samarbete
            och rätten för varje land att självt välja säkerhetspolitisk väg.
          </note>
          <note>
            I denna process spelar Sverige en undanskymd roll. Den kvardröjande
            neutralitetsdogmen gör att
          </note>
          <note>
            Ryssland nu har närmare relationer och snabbare kontaktvägar
            med NATO än vad Sverige har. Risken är stor att detta leder till
            ett säkerhetspolitiskt vakuum i Östersjöregionen och att vitala
            svenska intressen blir eftersatta.
          </note>
          <note>
            Det finns ett klart samband mellan denna utveckling och vad som
            händer inom EU. Om några dagar skall statsministern resa till
            Amsterdam för att vid det
          </note>
          <note>
            Europeiska rådets möte besluta om åtgärder för att stärka detta
            samarbete. Under det mer än årslånga förhandlingsskede som nu
            skall avslutas har regeringen ägnat mest kraft åt frågor i förhandlingarnas
            periferi, där ambitionen främst varit att göra intryck på hemmaplan.
            Huvudfrågan och huvudintresset för vår del borde ha varit att
            underlätta EU:s utvidgning österut. Vilka krav på institutionella
            förändringar tänker
          </note>
          <note>
            Göran Persson driva nästa vecka för att underlätta för exempelvis
            de baltiska staterna att nå det medlemskap de så hett eftertraktar?
          </note>
          <note>
            Frågan är förstås om Sveriges statsminister har någon kraft att
            sätta bakom sina ord. Socialdemokraternas besked i EMU-frågan
            får oundvikligen till följd att vårt inflytande i medlemskretsen
            kraftigt försvagas. Återigen har Sverige valt utanförskapet, vilket
            försvårar möjligheten att göra sig hörd.
          </note>
          <note>
            Jag tänker inte säga att den socialdemokratiska hanteringen av
            EMU-frågan är ansvarslös. Landets intressen underordnas strävan
            att hålla ihop partiet och regeringen samt att tillfredsställa
            stödpartiet
          </note>
          <note>
            Centern. Oförmåga att utöva ledarskap paras med en ovilja att
            övertyga och forma den opinion man nu viker sig för. Det är inte
            ens att lämna walk over - det är som att över huvud taget inte
            våga anmäla sig till tävlan.
          </note>
          <note>
            Vi har fått veta hur Göran Persson bedömer opinionen, men vi
            får inte veta om han anser valutasamarbete vara bra eller dåligt
            för Sverige. Landets statsminister har ingen känd uppfattning
            i den fråga som han menar vara viktigare än t.o.m. det svenska
            medlemskapet i EU. Han uppmanar till bred debatt, men vägrar att
            själv tillkännage sin åsikt. Vad är det annat än brist på ledarskap
            och politiskt ansvarstagande?
          </note>
          <note>
            Ett svenskt utanförskap ger oss inte större ekonomisk rörelsefrihet.
            Den misstro som kommer att visas Sveriges vilja att hålla ned
            inflationen ställer tvärtom än större krav på en stram finanspolitik
            och strukturella reformer av det slag som regeringen hittills
            motsatt sig. Regeringen avsäger sig i praktiken inflytande på
            valutasamarbetets utformning. Många enskilda och företag kommer
            att göra affärer i euro ändå. Men i andra fall blir det nog tyvärr
            så att verksamhet och jobb förläggs till länder som inte på det
            sättet självmant låter sig marginaliseras. Att företag är snabba
            på att reagera på negativa politiska signaler visar den flykt
            från fondbörsens A-lista, som den huvudlösa utformningen av den
            nya förmögenhetsbeskattningen har framkallat.
          </note>
          <note>
            Under den gångna våren har det förts en viktig debatt om företagsklimatet.
            Ledande företagare har varnat för att fortsätta en politik som
            hotar företagande, sysselsättning och välfärd. Men regeringen
            lyssnar inte. Tar Göran Persson större intryck av t.ex. den bedömning
            av olika länders konkurrenskraft som
          </note>
          <note>
            World Economic Forum nyligen redovisat? Där har
          </note>
          <note>
            Sverige sjunkit till tjugoandra plats med inte bara
          </note>
          <note>
            Norge, Danmark och Finland framför sig utan även
          </note>
          <note>
            Malaysia, Indonesien och Thailand. Hur uppfattar ni socialdemokrater
            det förhållandet att Sverige vid en gradering efter ekonomisk
            frihet, som visat sig ha starkt samband med tillväxt och välstånd,
            kommer först som nr 42 med bara Italien och Grekland bland
          </note>
          <note>
            EU-länderna efter sig? Och vad tänker ni konkret göra åt det
            förhållandet att Sverige när det gäller välfärd ligger under genomsnittet
            i både OECD och
          </note>
          <note>
            EU?
          </note>
          <note>
            I vårpropositionen signalerade regeringen faran över. Krisen
            är knäckt, var budskapet. Beviset skulle vara att budgetunderskottet
            krympt ned mot noll. Men detta tal visar bara än en gång att regeringen
            inte inser att samhällsekonomi är så mycket mer än bara statsfinanser.
            Det minskade budgetunderskottet har uppnåtts till priset av höjda
            skatter och återställda regleringar.
          </note>
          <note>
            Att vi moderater kritiserar denna inriktning är ni vana vid,
            och det brukar ni inte fästa så mycket vikt vid. Men vad sägs
            då om kritiken från EU:s finansministrar? Nyligen rekommenderade
            de Sverige att inrikta sin budgetpolitik på utgiftssidan "så att
            den offentliga sektorn och dess känslighet för makroekonomiska
            svängningar minskas och en högre grad av ekonomisk aktivitet och
            sysselsättning uppmuntras genom att skattetrycket på hushåll och
            företag begränsas så mycket som möjligt".
          </note>
          <note>
            Att Sveriges ekonomiska tillfrisknande förutsätter utgiftsminskningar,
            skattelättnader och avregleringar, inte minst på arbetsmarknaden,
            har redan OECD och
          </note>
          <note>
            SNS-ekonomerna utvecklat. Nyligen var Internationella valutafondens
            experter här och gav samma recept. De varnade för de nya utgiftsåtagandena
            i vårpropositionen - som det fattades beslut om i går -
          </note>
          <note>
            mot bakgrund av att Sveriges rekordstora offentliga utgiftskvot
            och skattetryck inte kan annat än hålla tillbaka den ekonomiska
            tillväxten och tillkomsten av fler jobb i näringslivet. Rekommendationen
            var att i stället utnyttja alla möjligheter till att sänka skatter,
            särskilt inkomst- och löneskatter, i syfte att minska skattekilen.
            De efterlyste också strukturella reformer, särskilt på arbetsmarknaden.
          </note>
          <note>
            Denna kritik kan inte viftas bort med att den är partipolitisk.
            Den måste regeringen ta på allvar. Faran är inte över. Strukturen
            i den svenska ekonomin försvårar fortfarande för företagande och
            nya riktiga jobb. Det reformarbete som inleddes under den borgerliga
            regeringen har avstannat. En verklig modernisering av arbetslöshetsförsäkringen
            skjuts på framtiden. Den genomreglerade arbetsmarknaden lämnas
            orörd. Regeringen vågar inte ta itu med de politiska faktorer
            som påverkar lönebildningen - det LO inte tillåter kan aldrig
            bli socialdemokratisk politik.
          </note>
          <note>
            Regeringens största misslyckande har skett i kampen mot arbetslösheten.
            Göran Persson har förklarat att den öppna arbetslösheten skall
            minskas till 4 %. I
          </note>
          <note>
            maj i år har den, jämfört med ett år tidigare, stigit från
          </note>
          <note>
            7,1 till 7,8 % eller med 30 000 personer. Vad värre är
          </note>
          <note>
            - sysselsättningen minskar än snabbare. På ett år har antalet
            sysselsatta gått ner med över 50 000 personer, på två år med över
            100 000. När regeringen nu överger arbetslinjen i kampen mot arbetslösheten,
            kan det därför sägas vara en bekräftelse på en redan påbörjad
            utveckling. I stället för att förfula arbetslöshetsstatistiken
            skall de arbetslösa skyfflas över dit där de inte längre stör.
            Det är ett cyniskt spel med människors vardag och framtid.
          </note>
          <note>
            Massarbetslösheten är naturligtvis en viktig orsak till den opinionsförsvagning
            regeringspartiet råkat ut för. Men mitt intryck är att beskedet
            om kärnkraftens förtida avveckling har skakat om ännu mer. Dagligen
            får jag belägg för den upprördhet människor känner, när statsministern
            och hans vapendragare med en retorik hämtad ur den ekonomiska
            kvasivetenskapens billigaste trollerilåda påstår att en sådan
            avveckling av produktiva resurser leder till tillväxt och välstånd.
          </note>
          <note>
            Människor oroar sig för vad denna planerade kapitalförstöring
            kan betyda för jobben, för ekonomin och inte minst för miljön.
            Riksdagens energidebatt i förrgår rätade inte ut några frågetecken.
            Regeringens linje framstår som ett partitaktiskt motiverat övergrepp,
            vars genomförande jag fortfarande hoppas skall kunna stoppas med
            näringslivets, fackföreningsrörelsens och
          </note>
          <note>
            - inte minst - folkflertalets benägna bistånd.
          </note>
          <note>
            Varför väljer regeringen avvecklingslinjen? Är det något land
            som inte har råd med de tiotals och åter tiotals miljarder som
            en förtida avveckling kostar, är det Sverige. Är det något land
            som inte har råd - vare sig socialt eller ekonomiskt - med en
            förtida avveckling av arbetskraft, hundratusentals friska och
            arbetsföra människor, är det Sverige. Och är det något land som
            inte har råd att avveckla sitt engagemang i det europeiska samarbetet,
            är det återigen Sverige.
          </note>
          <note>
            Här är det för mörkt och kallt för att släcka ljuset.
          </note>
          <note>
            Här är vi för få och för beroende av varandra för att sluta arbeta.
            Här är vi för små och för beroende av andra för att säga nej till
            samarbete. Sverige har inte råd med och förtjänar inte denna trefaldiga
            avveckling av vårt lands möjligheter.
          </note>
          <note>
            Fru talman! Sverige behöver ett nytt politiskt ledarskap. Först
            och främst därför att det behövs en ny och bättre politik, men
            också därför att det hos dagens regering saknas vilja att ta ledningen
            för och försöka forma den opinion som man i dag väljer att underkasta
            sig. Lyhördhet och följsamhet får aldrig bli samma sak som opportunism.
            Vi som sitter i denna kammare har ett ansvar inför dem som valt
            oss att stå för det vi tror är bra för Sverige. Det är den representativa
            demokratins kärna. Valet mellan politiska partier måste betyda
            något. Och då måste väljarna få veta var partierna står.
          </note>
          <note>
            Sverige behöver en regering som förstår företagandets villkor.
            Sverige behöver en regering som skapar förutsättningar för nya
            riktiga jobb - som river ner hinder i stället för att resa dem.
            Sverige behöver en regering som tror på ett aktivt deltagande
            i det europeiska samarbetet - som inser att inflytande aldrig
            kan vinnas om man stannar hemma.
          </note>
          <note>
            Sverige är ett land med stora möjligheter. Här finns duktiga,
            hederliga och arbetsamma människor, här finns framgångsrika företag,
            här finns en social och kulturell gemenskap sprungen ur vårt europeiska
            arv. I vårt land borde individer och företag kunna skapa sig en
            bättre framtid. Men för att kunna forma ett rikare och tryggare
            samhälle, måste vi ta tillvara dessa goda förutsättningar. Göran
            Persson leder en regering, som i stället väljer att föra Sverige
            bort från våra möjligheter, bort från teknik och vetenskap, bort
            från företagande och riktiga jobb, bort från Europa och internationellt
            samarbete. Sverige styrs av en regering som leder oss bort från
            - i stället för in i -
          </note>
          <note>
            framtiden.
          </note>
          <note>
            Sverige förtjänar bättre, och för det krävs en bättre regering!
          </note>
          <note>
            (Applåder)
          </note>
          <note type="speaker">
            Anf. 3 OLOF JOHANSSON (c):
          </note>
          <note>
            Fru talman! Så här års sjungs ofta den vackra psalmen Den blomstertid
            nu kommer i våra skolor.
          </note>
          <note>
            Jag hade inte direkt väntat mig att Lars Tobisson skulle stämma
            upp den. Visst har Sverige kvarstående problem. Det är ändå viktigt
            att visa på vissa skillnader. Vi minns alla de mycket dystra höstnätterna
          </note>
          <note>
            1992. Vi hade nästan undantagstillstånd i landet. Det var finanskris,
            och de demokratiska beslutsformerna var underordnade. Kontrasten
            till i dag är enorm.
          </note>
          <note>
            Vårens arbete i riksdagen har inneburit startskottet för en offensiv
            i Sverige. Två framåtsyftande beslut förtjänas att lyftas fram
            mer än andra, dels beslutet om att påbörja avvecklingen av kärnkraften,
            dels det första offensiva budgetbeslutet under 1990-talet. Till
            båda dessa för en hållbar utveckling och för svenska folket positiva
            beslut har Centerpartiet bidragit och ibland varit pådrivande.
          </note>
          <note>
            Centerpartiet har sedan hösten 1991 tills nu - med undantag för
            perioden hösten 1994 till april 1995, den s.k. vänstersvängen
            - direkt medverkat till statsmakternas beslut när det gäller att
            hantera den ekonomiska krisen. På det sättet har Centerpartiet
            längre än något annat parti medverkat till att återskapa tillväxt
            och framtidstro i Sverige. Detta har varit ett mycket mödosamt
            men avgörande och nödvändigt arbete.
          </note>
          <note>
            Nu i vår kan för första gången under denna period en tydlig vändpunkt
            noteras. Nu ökar det budgetmässiga utrymmet för att främja nya
            jobb, företagande och en hållbar utveckling i hela Sverige utan
            att vi lånar mer pengar. Åtgärderna i vårbudgeten innebär att
            redan innevarande år kan kampen mot arbetslösheten tillföras netto
            4,5 miljarder. Under 1998 satsas ytterligare 10-15 miljarder.
          </note>
          <note>
            Nu går vi från defensivt sparande till offensiv satsning utan
            att äventyra de goda resultaten av saneringsprogrammets genomförande,
            främst den låga räntan och det sjunkande statliga lånebehovet.
            I grunden har arbetet under hela 1990-talet handlat om att återvinna
            handlingsfrihet och bestämmanderätt över den svenska ekonomin.
          </note>
          <note>
            Svaga statsfinanser är det sämsta alternativet för människor
            med smala ekonomiska marginaler. Svaga statsfinanser innebär bl.a.
            hög ränta, låga investeringsnivåer och risk för ökad arbetslöshet.
            Centerpartiet är sedan gammalt anhängare av låg ränta. Det gynnar
            företagandet och förbilligar boendet. Det är rättvisare är höga
            räntor. De 10 % som tjänar mest i vårt land vinner på höga räntor,
            övriga 90 % vinner på låga.
          </note>
          <note>
            I en summa innebär starka statsfinanser mindre risk för dramatik
            här hemma vid internationell oro på de avreglerade finansmarknaderna.
            Starka statsfinanser nu är liktydigt med sjunkande räntenivå,
            stärkt kronkurs, låg inflation och utrymme för offensiva satsningar
            för fler jobb. Starka statsfinanser innebär valfrihet för Sverige
            - att vi själva bestämmer om vi vill stå utanför det centralistiska
            uppifrånprojektet
          </note>
          <note>
            EMU.
          </note>
          <note>
            Tvärtemot olyckskorparnas kraxande våren 1995
          </note>
          <note>
            när Centerpartiet inledde samarbetet med regeringen för att ta
            Sverige ur krisen och fullfölja det arbete som inletts under fyrpartiregeringen
            har statsfinanserna nu bringats i ordning snabbare och mer kraftfullt
            än någon vågat drömma om. Nu stämmer också internationella bedömare
            in i den berömmande kören.
          </note>
          <note>
            Det finns många exempel på de närmast exempellöst snabba resultaten
            av saneringen. Redan innevarande år begränsas underskotten i statens
            finanser till
          </note>
          <note>
            2,1 % av bruttonationalprodukten. 1998 är statens budget i balans.
            Åren efter 1998 kommer varaktiga överskott att finnas. Statsskulden
            har stabiliserats som andel av bruttonationalprodukten. Räntan
            har sänkts till nästan hälften och räntemarginalen till Tyskland
            är nu bara ungefär en tredjedel av vad den var i april
          </note>
          <note>
            1995. Inflationen är den lägsta i OECD-området.
          </note>
          <note>
            Statens behov av nettoupplåning har minskat och är borta inom
            kort. För åren efter 1998 beräknas överskottet i budgeten till
            ½ % respektive 1 ½ % av BNP.
          </note>
          <note>
            Därmed kan en amortering av statsskulden ske.
          </note>
          <note>
            Här kommer också att finnas utrymme för offensiva satsningar.
            Vård och omsorg tillförs med pengar -
          </note>
          <note>
            4 miljarder i år och 8 miljarder nästa år. När det gäller behovet
            av mer resurser till vård och omsorg skiljer ett parti ut sig
            i den svenska riksdagen - Moderaterna.
          </note>
          <note>
            De anser att det finns för mycket pengar till vård och omsorg
            och skola i Sverige. Inte nog med att de säger nej till de 4 plus
            8 miljarder som Centerpartiet vill tillföra vården, omsorgen och
            skolan - det skall dessutom skäras mer i kommuner och landsting.
            Vad säger Lars Tobisson till dem i Härnösand som han vill beröva
            16,2 miljarder kr nästa år? Eller till dem i
          </note>
          <note>
            Falun som förnekas 33 miljoner kr och brandskattas på ytterligare
            minst lika mycket framgent? Vad säger han till dem i Borås kommun?
            Lever de i överflöd, eftersom det inte behövs några nya 57,5 miljoner?
          </note>
          <note>
            Vilket är beskedet till människor i Kävlinge? Är det
          </note>
          <note>
            14,4 miljoner kr som är priset för att Moderaterna lovar starta
            den avvecklade reaktorn i Barsebäck?
          </note>
          <note>
            Jag tror att många människor som upplevt att resurserna för vård
            och omsorg och skola tänjts till det yttersta har liten eller
            ingen förståelse för den moderata hållningen att kommuner och
            landsting skulle leva i överflöd. Ge gärna besked i dagens debatt.
            Är vården och omsorgen överdimensionerade i Sverige? Har man för
            mycket pengar?
          </note>
          <note>
            Folkpartiet och Kristdemokraterna har i synen på vård och omsorg
            och skola mycket mer gemensamt med Centerpartiet, men de vill
            i en särskild reservation till finansutskottets betänkande ge
            sken av enighet med Moderaterna i den ekonomiska politiken. Hur
            går det ihop?
          </note>
          <note>
            Fru talman! En stabil ekonomisk grund har lagts för att utveckla
            Sverige som välfärdsland. All kraft måste nu inriktas på att bekämpa
            arbetslösheten utan att låna till utgifterna. Sverige måste bli
            ett företagarnas föregångsland. Till de sänkta arbetsgivaravgifterna
            och skatterna och de förenklade arbetsrättsreglerna måste komma
            mycket mer. Centerpartiets besked är att framtida budgetutrymme
            skall användas till ytterligare skattesänkningar på jobben, gärna
            genom skatteväxling, dvs. höjda miljöskatter och ytterligare sänkta
            skatter på arbete.
          </note>
          <note>
            Det ekologiska lyftet skall genomföras. Till skillnad från reaktorkramarna
            tror Centerpartiet på den nya, den moderna, den miljövänliga och
            den småskaliga tekniken. Den skapar ett mindre sårbart samhälle.
          </note>
          <note>
            Den gröna miljömarknaden är en av världens snabbast och starkast
            växande. Detta har helt gått reaktorkramarna förbi. De vill bevara
            det gamla energisystemet och hänga sig kvar vid den allt äldre
            och därmed allt farligare kärnkraften.
          </note>
          <note>
            Hur kan man tydligare ange att en fråga är politisk och demokratisk
            än genom att gå till en folkomröstning, som vi gjorde 1980? Svenska
            folket har tillfrågats om kärnkraften och svarat nej. I sanning
            alla linjer stod för ett nej. En del har glömt detta. Om man räknar
            bort linje 1 beslutades med överväldigande majoritet, ca 80 %,
            att kärnkraften i Sverige skall avvecklas. Om inte detta besked
            gäller så gäller väl inte heller beskedet om ett ja till EU, eller
            hur? Den logiken, att man inte kommer ihåg folkomröstningar, innebär
            att halveringstiden på folkomröstningsbesked är väldigt kort.
            Men den ger också en viktig demokratisk signal. Den kan Centerpartiet
            aldrig acceptera.
          </note>
          <note>
            Centerpartiet kommer att fortsätta att ta ansvar för en samhällsutveckling
            med en stabil ekonomi och en stark tillväxt som ryms inom naturens
            ramar. I kretsloppsutvecklingen och utnyttjandet av hela Sveriges
            resurser ligger nyckeln till många nya jobb. Det arbetet är avgörande
            viktigt för vårt land.
          </note>
          <note>
            Vi kommer också att bekämpa orättvisor och medverka till att
            återupprätta respekt för myndigheter och rättsvårdande organ.
            Det måste bli ett slut på att politiker skor sig på det offentligas
            bekostnad. Det måste bli ett slut på den fallskärmsmentalitet
            som växte fram under låt-gå-decenniet 80-talet. Det måste bli
            en sådan ordning att människor känner sig trygga till liv och
            hälsa. Det gäller miljön, lag och ordning och det gäller MC-gängen
            och deras härjningar i vårt land och runt vårt lands gränser.
          </note>
          <note>
            Fru talman! Det finns förutsättningar för att lösa
          </note>
          <note>
            Sveriges problem genom en politik förankrad i politikens mittfält.
            Den ger stabilitet och färre återställare, som vi har lidit så
            mycket av under de gångna decennierna. Det krävs samverkan och
            förmåga att se bortom kortsiktighet och konfrontation. Det krävs
            mod -
          </note>
          <note>
            en uppenbar bristvara i politiken. För Sveriges skull är Centerpartiet
            berett till samverkan med andra partier. Vår gemensamma uppgift
            är att bygga ett samhälle där alla behövs - där självförtroende
            och handlingsutrymme finns för den enskilde, där självbestämmande
            återskapas i hela landet och där hela Sverige kan leva.
          </note>
          <note>
            Så kan vi lyfta Sverige in i nästa årtusende.
          </note>
          <note>
            (Applåder)
          </note>
          <note type="speaker">
            Anf. 4 LARS LEIJONBORG (fp):
          </note>
          <note>
            Fru talman! 1974 vann ABBA schlagerfestivalen i
          </note>
          <note>
            Brighton och Göran Persson blev studiesekreterare i
          </note>
          <note>
            Södermanlands ABF-distrikt. Det känns som ganska länge sedan
            - det är 23 år sedan. Men så många år får man gå tillbaka i SCB:s
            statistik för att hitta en vår då sysselsättningen i Sverige var
            lika låg som nu, våren
          </note>
          <note>
            1997.
          </note>
          <note>
            Svenskarna förstår att detta är ett grundläggande problem - att
            färre skall försörja fler. Bara 44 % av befolkningen har riktiga
            jobb.
          </note>
          <note>
            Läget är i själva verket värre nu än det var 1974.
          </note>
          <note>
            Befolkningen har ju växt med ungefär 600 000 människor. Men sysselsättningen
            var alltså lika låg som nu.
          </note>
          <note>
            Då växte sysselsättningen. Den fortsatte att växa hela 70-talet
            och hela 80-talet. Men sedan har den sjunkit, och den har fortsatt
            att sjunka under de socialdemokratiska åren. Detta är naturligtvis
            mycket allvarligt.
          </note>
          <note>
            När Olof Johansson säger att man nu har skapat budgetmässiga
            förutsättningar för att främja nya jobb, tror jag att han är mycket
            nära kärnan av det här problemet. De som lyssnar på detta måste
            ju få intrycket att jobb är någonting som kostar. Detta är, tror
            jag, nyckeln till mycket av Sveriges problem. Många ställer frågan:
            Vad kostar det att få si eller så många jobb?
          </note>
          <note>
            Men jobb kostar inte. Riktiga jobb skapar resurser. Det var det
            som var så olyckligt när den här valperioden inleddes. Man trodde
            att man kunde separera lösningen på Sveriges ekonomiska problem
            från en politik som skapar nya jobb.
          </note>
          <note>
            I förrgår deltog jag i öppnandet av TCO:s kongress. Där talade
            statsminister Göran Persson. Jag försäkrar att det var något plågsamt
            att lyssna på detta anförande och inte ha någon replikrätt. Därför
            är jag mycket glad att den här debatten kommer så pass snart efter.
          </note>
          <note>
            Det anförandet präglades mycket litet av arbetslösheten, och
            desto mer av självgodhet, för att inte säga högmod. Jag kände
            då att det är nödvändigt i den här debatten att påminna om vilka
            djupa problem
          </note>
          <note>
            Sverige har. Göran Persson tycks nu framför allt ha satt sig
            själv i propagandarollen. Det gäller nu bara att göra ett så bra
            val 1998 som möjligt. Då handlar det inte längre om att förmedla
            en korrekt bild av Sveriges situation utan en mycket förskönad
            bild.
          </note>
          <note>
            Jag har egentligen gett upp förhoppningen om att vi i oppositionen
            skall kunna övertyga socialdemokraterna om att de måste byta kurs.
            Men ni kan ju lyssna på era egna. Det kanske är mindre prestigefyllt
            att ta till sig deras råd. Lyssna på Blair! Modernisera er eller
            dö! Eller lyssna på Kjell-Olof Feldt som har skrivit en utmärkt
            bok på uppdrag av Kommunförbundet, där budskapet är att vi lever
            farligt om vi inte nu gör djupgående reformer av vår ekonomi.
          </note>
          <note>
            Sanningen är ju den att det inte finns några påtagliga bevis
            för att Sverige har hävt sig upp ur stagnationen och nu är på
            väg in i de sju feta år som Göran
          </note>
          <note>
            Persson ofta talar om, även på TCO-kongressen. De siffror om
            tillväxten som kom i går visar att det fortfarande går ganska
            knackigt, och det stöds av andra fakta. Regeringen brukar tala
            om investeringsnivån och vara nöjd med den. Sanningen är att de
            investeringar som förra året ledde till att Sverige hade den näst
            lägsta tillväxten i hela EU nu sjunker, och de spås sjunka ytterligare
            1998. Nyföretagandet kom det statistik om häromdagen. Även det
            sjunker. Det har i själva verket sjunkit nästan oavbrutet sedan
            regimskiftet 1994.
          </note>
          <note>
            Det är ju det här - hur många som arbetar, hur många som investerar,
            hur många som startar företag
          </note>
          <note>
            - som skapar välstånd. Människor förstår det. Därför tror jag
            inte att Göran Perssons budskap om att vi nu är på väg mot ett
            land som flyter av mjölk och honung är trovärdigt. Människor förstår
            att om man inte vårdar sig om de mekanismer i samhället som skapar
            välstånd är man mycket illa ute.
          </note>
          <note>
            Därför var och är debatten om företagsklimatet, som vi förde
            här i riksdagen för några veckor sedan, så oerhört viktig. Ibland
            i ljusa stunder brukar man kunna få socialdemokrater att gå så
            långt att de erkänner att de i sin historia nog har månat för
            litet om småföretag.
          </note>
          <note>
            Det är sant. Men sanningen är ju dessutom den att det här fortsätter.
            En av de sektorer där det verkligen har skapats nya jobb de senaste
            åren är uthyrningsföretagen. De har bidragit till den flexibilitet
            på arbetsmarknaden som så många nu efterlyser.
          </note>
          <note>
            Tänk vilken klappjakt på uthyrningsföretagen socialdemokraterna
            har bedrivit genom åren! Jag minns brev som skickades till skrivbyråerna
            från AMS - det var inte så många år sedan - där det stod: Det
            har kommit till vår kännedom att ni bedriver förmedling av arbetskraft.
            Om verksamheten inte omedelbart upphör kommer ärendet att överlämnas
            till polis och åklagare.
          </note>
          <note>
            Tänk hur många privata vårdhem som ni har bedrivit klappjakt
            på! Tänk över huvud taget hur besvärligt småföretagarna har haft
            det genom åren!
          </note>
          <note>
            Men det fortsätter ju. Jag tycker att det är fascinerande att
            när Olof Johansson gör en skiss över vilken politik för företagande
            han skulle vilja ha, är det att avskaffa alla de åtgärder som
            han har genomfört tillsammans med socialdemokraterna. Han har
            ju höjt arbetsgivaravgifterna, han har ju krånglat till arbetsrätten,
            för att ta två av de exempel han nämnde.
          </note>
          <note>
            Dessutom har vi systemet för momsinbetalningar, sjuklöneperioden
            - det finns många exempel.
          </note>
          <note>
            Mitt i debatten om företagsklimat permanentar ni det här mycket
            olyckliga systemet med förmögenhetsbeskattning av noterade aktier.
            Jag minns att när
          </note>
          <note>
            Centern lade fram ett näringspolitiskt program häromåret var
            en av punkterna att man alltid skulle göra en konsekvensanalys
            innan man genomför saker som påverkar företag. Men det var ju
            alldeles uppenbart vilka konsekvenser den omläggningen skulle
            få! Nu ser vi de konsekvenserna. Vi ser att en rad företag lämnar
            A-listan. Det är bara ytterligare ett bevis för att ni inte kan
            ta till er de varningssignaler som kommer från företagandet. Ni
            förstår inte de mekanismer som driver företagande.
          </note>
          <note>
            Jag läste en intervju med Göran Persson där han sade att kunderna
            hos Hennes &amp; Mauritz nog tycker att de rika skall betala skatt.
            Det var nästan en "Ingela
          </note>
          <note>
            Thalénare" - dvs. man skulle kanske inte köpa badbyxorna för
            39:90 kr utan köpa något finskt i stället.
          </note>
          <note>
            Riktigt så långt gick inte Göran Persson, men det var på väg
            ditåt.
          </note>
          <note>
            Jag är övertygad om att gör man en enkät bland
          </note>
          <note>
            Hennes &amp; Mauritz kunder och ställer frågan: Tycker ni att en
            person som har skapat 10 000 jobb skall betala mer än 100 % i
            skatt?, så tänker de flesta: Nej, det är ju sådana vi behöver!
            Skall vi komma bort från arbetslösheten måste vi ha många sådana
            personer som skapar 10 000 jobb. Det kan inte vara rimligt att
            man skall betala så mycket i skatt.
          </note>
          <note>
            Jag tror att Göran Persson på denna punkt felbedömer kunderna
            hos Hennes &amp; Mauritz.
          </note>
          <note>
            Jag hoppas att Göran Persson lyssnade på TCO:s ordförande Inger
            Olsson innan han höll sitt eget anförande på TCO-kongressen. Inger
            Olsson har ju klagat på att regeringen inte lyssnar på tjänstemannarörelsen
            längre. Det finns all anledning att göra det. Man har förnyat
            sig och har flera spännande idéer om hur sysselsättningskrisen
            kan bekämpas.
          </note>
          <note>
            Först och främst är det en gammal ståndpunkt, nämligen att vi
            måste återgå till skattereformen, vi måste återgå till principen
            hälften kvar i skattesystemet. Då menar man inte - jag ser att
            Thomas Östros lyssnar - något trixande med att man tar in samma
            pengar från samma grupp och kallar det sjukförsäkringsavgift.
            Man menar att vi skall få ett skatte- och avgiftssystem som gör
            att det lönar sig att arbeta.
          </note>
          <note>
            Tjänstemannarörelsen har också kommit fram till att vi måste
            göra särskilda insatser för att stimulera tjänstesektorn. Ta till
            er det, snälla regeringen!
          </note>
          <note>
            Ert misslyckande när det gäller arbetslösheten är ju enormt.
            Detta var er främsta valfråga. Arbetslösheten skulle ned till
            5 % under 1995. Nu ligger den öppna arbetslösheten, som vi hört,
            fortfarande vid ungefär 8 %.
          </note>
          <note>
            Jag fäste mig vid en rad i telegrammet med de senaste sysselsättningssiffrorna:
            Störst är minskningen av sysselsättningen bland kvinnor i kommunerna.
          </note>
          <note>
            Detta är intressant. Jag tror nämligen att det var det näst viktigaste
            av socialdemokraternas vallöften, de som gjorde att man kom tillbaka
            till makten 1994.
          </note>
          <note>
            Det som betydde näst mest var just att man skulle stoppa uppsägningarna
            i offentlig sektor. Sedan valet
          </note>
          <note>
            1994 har 33 000 människor fått gå från kommuner och landsting.
            Det drabbar naturligtvis verksamheterna.
          </note>
          <note>
            Se t.ex. på skolan! Jag såg att skolminister Ylva
          </note>
          <note>
            Johansson skall rätta till betygssystemet för de allra bästa
            eleverna, och det tycker jag är bra - de eleverna skall vi måna
            om. Men vi skall också måna om de allra svagaste eleverna. Det
            nya betygssystemet har ju äntligen givit oss ett bra utvärderingsinstrument
            för skolan, och det visar ju att resultaten inte är acceptabla.
          </note>
          <note>
            Inte minst måste vi göra mycket mer för att stödja de svagaste
            eleverna. Men problemet nu är att signalsystemet inte är tillräckligt
            bra. Vi hittar dem inte tillräckligt tidigt, och om vi ändå hittar
            dem är problemet att mycket av speciallärarresurserna har avvecklats
            på grund av de uppsägningar som ni lovade att stoppa.
          </note>
          <note>
            Jag övergår till vården. Jag såg i Västerbottens-
          </note>
          <note>
            Kuriren i måndags en rubrik: Vårdköerna växer igen.
          </note>
          <note>
            Två års väntan i Umeå för en korsbandsoperation i knäet.
          </note>
          <note>
            Så är det ju. Resurserna avvecklas. Men precis som i skolan är
            det inte bara en fråga om resurser, utan det gäller både vilka
            system som finns för signaler härifrån riksdagen, från centralt
            håll, och vilka resurser som anvisas.
          </note>
          <note>
            Jag tycker att det var ett mycket tragiskt beslut när riksdagen
            för en tid sedan bestämde sig för att upphäva vårdgarantin. Den
            var ett instrument som vi använde oss av under den förra mandatperioden
            för att verkligen fokusera på den viktiga kvalitetsfrågan i vården.
            Nu är vårdgarantin avskaffad, och köerna växer igen.
          </note>
          <note>
            Fru talman! Vi inledde från Folkpartiets sida den här mandatperioden
            med att sträcka ut en hand och föreslå en samverkan kring en politik
            som skulle angripa Sveriges grundläggande problem. Dit hörde naturligtvis
            skuldsaneringen, men lika viktigt var att vårda de krafter som
            bygger välstånd: arbete, utbildning, sparande, investeringar,
            nyföretagande. Den utsträckta handen avvisades, och resultatet
            blev en rödgrön röra, som på några viktiga punkter fördjupat vårt
            lands problem.
          </note>
          <note>
            Jag tror, som sagt, inte längre att vi lyckas övertyga socialdemokraterna
            om att de är på fel kurs, men jag hoppas fortfarande att ni är
            beredda att ta till er råden från era egna. Lär av Blair! Lyssna
            på Feldt!
          </note>
          <note>
            För oss återstår ingenting annat än att försöka vinna folkets
            stöd för en ny kurs. Det är en politik för jobb genom företagande
            för att på det sättet få fram nya resurser, inte minst till de
            viktiga behoven inom vården och skolan.
          </note>
          <note>
            (Applåder)
          </note>
          <note type="speaker">
            Anf. 5 GUDRUN SCHYMAN (v):
          </note>
          <note>
            Fru talman! Jag skall börja med att citera ur ett aktstycke.
            Medan jag citerar kan ni fundera över vilket aktstycke det är.
            Det står så här:
          </note>
          <note>
            "- - - makten skall utövas med respekt för alla människors lika
            värde och för den enskilda människans frihet och värdighet.
          </note>
          <note>
            Den enskildes personliga, ekonomiska och kulturella välfärd skall
            vara grundläggande mål för den offentliga verksamheten. Det skall
            särskilt åligga det allmänna att trygga rätten till arbete, bostad
            och utbildning samt att verka för social omsorg och trygghet och
            för en god levnadsmiljö.
          </note>
          <note>
            Det allmänna skall verka för att demokratins idéer blir vägledande
            inom samhällets alla områden. Det allmänna skall tillförsäkra
            män och kvinnor lika rättigheter - - -."
          </note>
          <note>
            Man skulle kunna tro att det här är ett citat ur
          </note>
          <note>
            Vänsterpartiets partiprogram, men det är det inte. Det är faktiskt
            1 kap. 2 § i regeringsformen. Det här är alltså uppdraget för
            oss som skall utöva den offentliga makten, som ju utgår från folket.
            Det är vi som har fått förtroendet att verka för just det som
            jag nu läste upp: rätten till arbete, bostad och utbildning, social
            omsorg och trygghet och att tillförsäkra män och kvinnor lika
            rättigheter.
          </note>
          <note>
            Man kan då fråga sig hur vi lever upp till detta vårt uppdrag.
            Vad har människor för tilltro till vår förmåga att verka för detta
            livets goda? Ja, den tilltron är det faktiskt inte mycket bevänt
            med. Det har visat sig i en undersökning som Sören Holmberg och
            Lennart Weibull lade fram i förrgår, där de skriver så här:
          </note>
          <note>
            Det blåser kallt i Sverige. Opinionssiffrorna för regeringspartiet
            är fallande. De förväntningar på politiska förändringar som fanns
            efter 1994 års val verkar inte infrias. Den svenska ekonomin är
            fortsatt svag, trots framgångar för exportföretagen. Arbetslösheten
            ligger på en internationellt sett hög nivå. EU upplevs inte som
            annat än problem. Det finns ett missnöje med regeringspolitiken,
            och demonstrationer avlöser varandra utanför riksdagen. Endast
            televisionens
          </note>
          <note>
            Bingolotto verkar ha samlat det svenska folket.
          </note>
          <note>
            Man kan också titta på ett siffermaterial som de har tagit fram
            just om förtroendet för samhällsinstitutionerna, där ju riksdagen,
            regeringen och kommunerna borde vara de som har det högsta förtroendet.
            Men de här organen ligger allra lägst vad gäller förtroende för
            samhällsinstitutioner. Det som ligger näst högst är kungahuset
            - och detta är i civilisationens århundrade och år 1997. Det är
            kungahuset och Bingolotto som samlar människor och som skapar
            tilltro.
          </note>
          <note>
            Det är ett grovt underbetyg för politiken som redskap för människors
            visioner om förändringar av sin livssituation, ett grovt underbetyg
            som jag tycker att vi alla har anledning att ta till oss. Det
            är inte bara ekonomisk kris i Sverige, utan det är något större.
            Det finns en brist på ärlig verklighetsbeskrivning. Det finns
            ett glapp mellan den politiska retoriken och människors samtal
            i vardagen runt köksbordet. Det här är ett faktum som avspeglar
            sig just i det här undersökningsmaterialet om tilltron.
          </note>
          <note>
            Man kan då fråga sig hur verkligheten ser ut. Är den här misstron
            berättigad? Ja, jag tycker att den är det. Den verklighet som
            vi har upplevt de senaste åren visar faktiskt tecken på djupgående
            förändringar i det svenska samhället. Vi har sett skandaler, vi
            har sett ett privilegiesamhälle utvecklas i en omfattning som
            få trodde på, vi har sett fantasilöner och fallskärmar och vi
            har sett missbruk av människors förtroende.
          </note>
          <note>
            Vi har också sett, vilket en rapport från Socialstyrelsen som
            kom för någon vecka sedan visar, att klyftorna i det svenska samhället
            ökar.
          </note>
          <note>
            De som är fattiga blir fattigare.
          </note>
          <note>
            Vi har sett att arbetslösheten är det dominerande problemet,
            att 1 650 000 personer i aktiv ålder står utanför arbetskraften,
            är långtidssjuka eller har på annat sätt långvarig svag förankring
            i arbetslivet. Det är 500 000 fler än år 1990. År 1995 levde 100
            000
          </note>
          <note>
            barn i familjer där varken pappan eller mamman yrkesarbetade.
            Vi har sett att utsorteringsmekanismerna på arbetsmarknaden har
            blivit starkare under 90-talet.
          </note>
          <note>
            Detta är alarmerande siffror och rapporter.
          </note>
          <note>
            Socialstyrelsen konstaterar också att många ålderspensionärer
            finns bland dem som har en disponibel inkomst nära fattigdomsstrecket.
            Detsamma gäller för ensamstående föräldrar. Det här är grupper
            som befinner sig i riskzonen för ytterligare nedskärningar, och
            det är grupper som just har fått ytterligare nedskärningar.
          </note>
          <note>
            Vi har under det senaste året sett orättvisa och brutala besparingar.
            Vi har sett det i a-kassan. Vi har sett det vad gäller socialbidragen.
            Vi har sett att människor inte längre har råd att gå till tandläkaren
            fast de behöver. Vi har sett fattiga pensionärer som inte har
            råd att hämta ut sin medicin. Vi har sett änkor som har blivit
            berövade tusentals kronor på ett bräde.
          </note>
          <note>
            Vi har sett hur besparingarna går ut över möjligheterna att ha
            personliga assistenter.
          </note>
          <note>
            Detta är orättvisor som fördjupar klasskillnaderna.
          </note>
          <note>
            Vi ser också reaktionära stämningar i samhället som en följd
            av de ekonomiska och sociala nedskärningarna. Vi har sett hur
            högerpartiet går ut i ett manifest, Land för hoppfulla, och talar
            om invandrarna i sådana här termer:
          </note>
          <note>
            "Man kan inte samtidigt hamra skatter ur ett lands invånare,
            suga ut dem som har någon sorts hemortsrätt i landet in på bara
            benen, och med andra handen räkna in otaliga skaror och erbjuda
            dem en skälig levnadsnivå, som det heter. Det är orättvist. Det
            stöter nog de flestas grundläggande rättsuppfattning."
          </note>
          <note>
            Det är Moderaternas uppfattning om vilken syn vi skall ha på
            våra invandrare.
          </note>
          <note>
            Vi har sett hur våldet utvecklas. Vi har brutalt sett domar de
            senaste veckorna, och jag tänker då på våldtäktsdomarna. Ulla
            Hoffmann arbetar för oss med de här frågorna, och hon skriver
            så här apropå dessa domar:
          </note>
          <note>
            Kvinnorna får skylla sig själva, är budskapet. Går vi klädda
            i kort svart kjol, orange genomskinlig topp, skor, trosor och
            behå, som det står i domen i det första Södertäljemålet, ger vi
            signaler till männen att det är fritt fram, inte bara fritt fram
            att förföra utan fritt fram att våldta. Det är inte normalt för
            17-åriga barn av kvinnokön att vilja ha så omfattande sexuellt
            umgänge, säger domen i det andra Södertäljemålet, men det utesluter
            inte att just detta 17-åriga barn inte ville ha det.
          </note>
          <note>
            Ulla Hoffmann fortsätter:
          </note>
          <note>
            Jag är så trött på svenskt rättsväsende och svenska myndigheter,
            som konsekvent vägrar att sätta sig ned och fundera över sin kvinnosyn
            och synen på kvinnors sexualitet. Vad är det för kvinnosyn som
            säger att en
          </note>
          <note>
            18-årig kvinna inom loppet av några timmar vill ha sex sju vaginala
            samlag och tre orala med tre främmande män på främmande plats?
            Vad är det för syn på barns sexualitet som säger att ett 17-årigt
            barn vill ha samlag vaginalt, analt och oralt ett otal gånger
            inom loppet av två timmar med två män på en trång toalett?
          </note>
          <note>
            Vem är det som har rätten till kvinnans kropp, våldtäktsmän eller
            kvinnan själv? Den frågan ställer
          </note>
          <note>
            Ulla Hoffmann, och den frågan är mycket berättigad.
          </note>
          <note>
            Detta är sammantaget tecken på en samhällsutveckling och en värderingsförändring
            som pågår, som jag tycker att vi har anledning att diskutera,
            som representanter för folket, som representanter för demokrati
            och som representanter för en samhällssyn och en människosyn som
            hävdar varje människas lika värde.
          </note>
          <note>
            Vi behöver en diskussion om människovärde, om vad som är kittet
            i vårt samhälle. Vi behöver en diskussion om etik och moral. Vi
            behöver en diskussion om hur vi skall forma ett samhälle där människor
            ges möjlighet att vara delaktiga, att känna empati, att vara solidariska,
            att hjälpa till. Vi behöver den här diskussionen i den politiska
            kretsen.
          </note>
          <note>
            Vi behöver föra diskussionen också i andra forum.
          </note>
          <note>
            Ett forum där den borde föras men där den inte förs är skolan.
            Skolan är ett bra exempel på vad som händer när man förlorar greppet
            om innehållet. Om man inte för en debatt om bildningens roll och
            utbildningens roll händer det som vi nu kan se i skolan.
          </note>
          <note>
            Vi fick i dag en rapport om attityder som ungdomar har, t.ex.
            att förneka förintelsen. Vi såg i samma rapport att många ungdomar
            i stället kommer i kontakt med rasistiska organisationer.
          </note>
          <note>
            Vi ser att det samtal som bör föras i skolan om demokrati och
            om människors lika rättigheter och lika värde inte förs där. Den
            institution i samhället som skulle vara ett växthus, en institution
            för mänsklig tillväxt och där det viktiga samtalet om livet skulle
            föras, fungerar inte. Det hjälper inte att komma med olika förslag
            om jag vet inte hur många nya betygssystem som helst - finns inte
            innehållet, finns inte diskussionen om livets värden, kommer vi
            att få det bekymmersamt, inte bara därför att det finns ungdomar
            som inte kan läsa och skriva utan också därför att de som kan
            det inte har fått redskap för att kunna orientera sig i det samhälle
            som vi har, inte har fått redskap och kunskaper om mänsklig värdighet
            som gör det möjligt för dem att föra de demokratiska traditionerna
            vidare.
          </note>
          <note>
            Detta är ett allvarligt problem, där jag gärna skulle se att
            vi sökte samarbete över partigränserna, att vi i stället för konfrontation
            valde att sätta oss ned och diskutera innehållet i skolan, meningen
            med bildning och utbildning, för att tillsammans kunna rädda den
            ungdomsgeneration som annars går förlorad.
          </note>
          <note>
            Förändringskraften finns i dag inte, såvitt jag kan se, inom
            de etablerade politiska systemen. Förändringskraften finns i dag
            hos de människor som står utanför, som tar saken i egna händer,
            som går samman för att lösa gemensamma problem, lokalt ute i kommunerna,
            i bostadsområdena, som går ut och demonstrerar på gatorna. Där
            finns i dag förändringskraften.
          </note>
          <note>
            Men det är sorgligt om vi får en utveckling där politiken blir
            den kraft som bromsar i stället för det verktyg för förändring
            som så många människor behöver i dag.
          </note>
          <note>
            (Applåder)
          </note>
          <note type="speaker">
            Anf. 6 BIRGER SCHLAUG (mp):
          </note>
          <note>
            Fru talman! Ni som sitter på åhörarläktaren, lyssnar på radio
            och ser på TV! Jag skall försöka tala om vad Miljöpartiet vill.
            Jag skall se framåt, därför att jag tror att förändringskraven
            också måste komma från politiska partier.
          </note>
          <note>
            Varje tidsepok har sin världsbild, sin samhällsvision och sin
            syn på människor. Miljöpartiet har sitt fotfäste i nutid - det
            är därför vi är den tredje kraften i svensk politik, ett modernt
            parti, som bygger våra värderingar på dagens problem. Miljöpartiet
            är inte bundet av gamla föreställningar - vi är inte ett socialistiskt
            parti, och vi är inte ett borgerligt parti, utan vi är ett grönt
            parti. Vi tror mer på människor än på stat och kapital.
          </note>
          <note>
            Varje ideologi måste bygga på en världsbild. Den moderna gröna
            rörelsen ser människan som en del av en större ekologisk helhet,
            som en del av livets väv.
          </note>
          <note>
            Vi i Miljöpartiet ser individerna i kollektivet. Därför har vi
            som mål att förena solidaritet med frihet.
          </note>
          <note>
            Solidaritet utan frihet kan bli ett socialistiskt fångläger -
            och frihet utan solidaritet blir ett vanligt, traditionellt klassamhälle,
            fyllt med konflikter och mänsklig förnedring.
          </note>
          <note>
            Miljöpartiet strävar efter jämlikhet. Men jämlikhet för oss är
            inte detsamma som likhet. Jämlikhet för oss är rätten och möjligheten
            för varje människa att växa och utvecklas åt olika håll. Frihet
            är också viktigt för
          </note>
          <note>
            Miljöpartiet, men friheten måste nå alla, och därför krävs det
            i botten en solidarisk fördelning som ger alla människor möjligheten
            - inte bara fåtalet. Därför är vi inget högerparti.
          </note>
          <note>
            Miljöpartiet de gröna är den tredje kraften i svensk politik,
            precis som de gröna är den tredje kraften i många andra länder
            i Europa och Sydamerika. Vi har inga lojaliteter med gamla ideologier
            vare sig till vänster eller höger.
          </note>
          <note>
            Sent i går kväll - halv tolv på natten - fick jag ett telefonsamtal
            från en tjej som heter Åsa. Hon bor i
          </note>
          <note>
            Göteborg. Hon är 28 år. Hon är arbetslös. Hon bor hemma hos sina
            föräldrar och har en liten kille på sju år. Hon har tre års högre
            utbildning och har arbetat inom vården.
          </note>
          <note>
            Hon sade klockan halv tolv på natten att hon hade tappat tron
            på samhället. Hon frågade varför så många politiker och gamla
            makthavare inte förstår något så enkelt som vad en människa är.
            Hon frågade varför man inte delar på jobben, varför man hela tiden
            ökar klyftorna i samhället och varför man inte investerar i det
            socialt hållbara samhället - ett samhälle för människor och inte
            för pengar.
          </note>
          <note>
            Halv tolv ringde hon. Jag hade just gått och lagt mig, men det
            var ett av de viktigaste och bästa samtalen jag kunde få. Jag
            var ganska trött efter Miljöpartiets långa kongress, där vi jobbade
            hela tiden. Jag kände att det skulle vara jobbigt att komma hit
            och prata en dag till, men hon tände mig. Jag hoppas att
          </note>
          <note>
            Åsa skall få svar på frågorna om varför klyftorna ökar i samhället
            och varför den människosyn som präglar dagens samhälle reducerar
            människan till att vara en ekonomisk varelse.
          </note>
          <note>
            Reducerar vi människovärdet på det sätt som i dag sker bygger
            vi ett samhälle för ekonomiska varelser och inte för biologiska,
            sociala och kulturella varelser.
          </note>
          <note>
            Detta är dagens stora tragik. Det stora problemet i
          </note>
          <note>
            Sverige i dag är inte skillnaden mellan moderater och socialdemokrater.
            Det stora problemet i Sverige är likheten.
          </note>
          <note>
            Jag kommer att ägna resten av detta inlägg till att berätta vad
            Miljöpartiet vill i tre mycket konkreta frågor: jobben, miljön
            och Europeiska unionen.
          </note>
          <note>
            Jag börjar med arbetslösheten och vår syn på hur man snabbt skall
            kunna komma till rätta med några av de största problemen.
          </note>
          <note>
            Miljöpartiet vill sänka arbetstiden fort, från 40
          </note>
          <note>
            timmar till 35 timmar. Vi vill dela på jobben. Detta ger 200
            000 människor chans att komma in på arbetsmarknaden. Det ökar
            livskvaliteten både för dem som får jobb och dem som får jobba
            mindre.
          </note>
          <note>
            Genom att arbetslösheten minskar när vi sänker arbetstiden från
            40 timmar till 35 timmar sparar staten över 30 miljarder kronor
            i minskad a-kassa och minskade AMS-åtgärder. Vi vill använda dessa
            pengar till att dels sänka skatten för låginkomsttagare, dels
            pytsa ut resten till kommuner som behöver pengarna. Genom att
            man samtidigt sänker skatten för låginkomsttagare behöver dessa
            inte få mindre pengar i plånboken när arbetstiden sänks.
          </note>
          <note>
            Jag vill ställa en fråga till Göran Persson. Ni har talat om
            att sänka arbetstiden någon gång. Ni tycker att arbetsmarknadens
            parter bör sköta det. Resultatet blir att man sänker arbetstiden
            med 10, 11, 12 eller 14
          </note>
          <note>
            minuter per vecka under ett antal år. Ulrica Messing har sagt
            att man på det sättet är nere i 35 timmars arbetstid om tio år.
            Men det sättet att sänka arbetstiden ger inga nya jobb. Det kan
            ge välfärdsvinster på sikt, men det ger inga nya jobb. Därför
            är det så oerhört viktigt att man sänker arbetstiden i ett stort
            steg -
          </note>
          <note>
            med fem timmar på en gång. Det är det som skapar jobb. Duttar
            man med minuter rationaliseras nästan alltihopa bort.
          </note>
          <note>
            Varför kan vi inte från regeringen efter sommaren få ett förslag
            som innebär lagstadgad sänkt arbetstid från 40 timmar till 35?
          </note>
          <note>
            Jag skall också diskutera EU-frågan litet grand.
          </note>
          <note>
            Sverige bör lämna EU. Det är Miljöpartiets uppfattning. Vi tror
            att det är bra för demokratin. Det är bra för ekonomin. Det är
            bra för den sociala välfärden.
          </note>
          <note>
            Jag tror att det är mycket bra även för EU. Varför det? Jo, jag
            tror att centralbyråkrater och supermaktsbyggare behöver en rejäl
            spark i baken, så att de ser att det projekt de nu håller på att
            bygga inte har folklig förankring. Det är fel.
          </note>
          <note>
            Om ett land skulle säga nej till EU-medlemskapet nu skulle det
            väcka väldigt många. Vi skulle kunna få se ett samarbete på ett
            helt annat sätt.
          </note>
          <note>
            Just nu pågår en regeringsförhandling, där medlemsländerna i
            EU förhandlar om det avtal som vi röstade om i folkomröstningen.
            Man förhandlar om det som låg till grund för folkomröstningens
            ja- och nej-sedlar. Är det inte rimligt att man, om man förändrar
            ett avtal som svenska folket har sagt ja till, håller en folkomröstning
            om det nya avtalet, exakt på samma sätt som i Danmark?
          </note>
          <note>
            Jag vill höra om Göran Persson kan tänka sig att acceptera att
            det nya avtal som han och andra kommer att förhandla fram under
            måndag, tisdag och onsdag ställs under svenska folket i en ny
            folkomröstning.
          </note>
          <note>
            Mats Hellström, som tidigare var EU-minister, sade så här: Det
            gamla riksdagsbeslutet och folkomröstningens resultat ger inte
            regeringen rätten att gå vidare och förändra.
          </note>
          <note>
            Jag tycker att de är så det skall vara. Det skall vara en ny
            folkomröstning om det nya avtalet.
          </note>
          <note>
            Jag skall avsluta med några små reflexioner om miljöpolitiken
            i Sverige. Det är ytterligare en sak som i praktiken förenar Socialdemokraterna
            och Moderaterna - dock icke i ord. När det gäller ord är Socialdemokraterna
            mycket framgångsrika och har lärt sig väldigt mycket, men i sak
            är det väldigt tragiskt. Det är det inte bara jag som tycker.
            Det socialdemokratiska borgarrådet i Stockholm, Mats Hulth, skriver
            att regeringens miljöpolitik är dålig, att den är undermålig och
            att det mest är fraser.
          </note>
          <note>
            Det är synd. Rejäla miljösatsningar i dag - en rejäl skatteväxling
            - som gynnar miljön och dessutom skapar fler jobb leder inte bara
            till ett ekologiskt utan även socialt hållbart samhälle. Att satsa
            på miljön i dag är den bästa investering vi kan göra. Men för
          </note>
          <note>
            Socialdemokraterna, och framför allt för regeringen, handlar
            det mest om ord och väldigt litet handling.
          </note>
          <note>
            OECD har granskat svensk miljöpolitik och kommit fram till att
            den är ganska dålig. Kväveläckagen ökar. De sista natur- och urskogarna
            hugger vi ned, samtidigt som vi talar vackert om biologisk mångfald.
          </note>
          <note>
            Det är bra att vi skall avveckla kärnkraften. Det är nödvändigt.
            Men en stor risk är nu att vi kastar oss över ett annat system.
            Vi kastar oss över biobränslen i sådan mängd att det skadar förutsättningarna
            för skogen att överleva naturligt. I stället för att säga att
            vi skall återföra lika mycket el som vi förlorar måste vi ha modet
            att säga att vi skall effektivisera och hushålla.
          </note>
          <note>
            Riskerna med den uppgörelse som i dag finns är för det första
            att det kommer in fossilgas. För det andra kommer man kanske ensidigt
            att satsa på biobränsle. Själva uppgörelsen innebär ju faktiskt
            att man minskar möjligheterna för vindkraft och gör det svårare
            att satsa på solvärme och annat.
          </note>
          <note>
            Då börjar man undra om det är markägarintressen som har legat
            bakom själva upplägget. Eller är det energihänsyn och hänsyn till
            ett ekologiskt hållbart samhälle?
          </note>
          <note>
            Varför är Olof Johansson så njugg just när det gäller sol och
            vind? Olof Johansson är ju så bra på detta med biobränslen. Det
            behövs mer resurser för sol och vind. Det handlar om litet pengar,
            men det är väldigt viktigt för alla dem som vill satsa på sol
            och vind. När jag nu vänder mig till Olof Johansson kan jag inte
            undvika att ställa en fråga till: Varför låter
          </note>
          <note>
            Centern småföretagare stå för kostnaderna för den tredje och
            fjärde sjukveckan? Vi har ändrat oss. Vi såg att detta inte var
            bra. Jag tror t.o.m. att Vänsterpartiet har gjort någon förändring
            när det gäller småföretagen. Men Centerpartiet står, tillsammans
            med
          </note>
          <note>
            Socialdemokraterna, fast vid det här. Just nu är detta den viktigaste
            frågan för småföretag. Vi hade kunnat få en förändring i kammaren
            om Centerpartiet hade stått för det som man alltid har sagt att
            man står för, nämligen småföretagande.
          </note>
          <note>
            Fru talman! Miljöpartiet de gröna är den tredje kraften i svensk
            politik. Våra värderingar bygger på en ekologisk grund. Vårt mål
            är ett ekologiskt och socialt hållbart samhälle. Våra medel är
            en solidarisk fördelning och en generell grundtrygghet för alla,
            så att alla människor kan ges frihet och möjlighet att växa och
            utvecklas som individer.
          </note>
          <note>
            Jag har nu talat om vikten av sänkt arbetstid, vikten av att
            satsa på miljön, vikten av att värna demokratin och säga nej till
            EU:s centralbyråkrati och att låta såväl EMU-frågan som det nya
            avtalet när det gäller EU:s framtid underställas en folkomröstning.
          </note>
          <note>
            Jag tror att det här är tre av de allra viktigaste frågorna.
          </note>
          <note>
            Jag tror att det är bra om moderater och socialdemokrater slutar
            älta vems fel det var att det blev som det blev. Det hjälper ju
            inte. Det är ointressant. Låt oss i stället titta framåt. Jag
            tror att det bästa vi kan göra är att i praktisk handling - inte
            bara verbalt -
          </note>
          <note>
            och i konkreta beslut ta de små stegen mot ett ekologiskt och
            ett socialt hållbart samhälle.
          </note>
          <note>
            (Applåder)
          </note>
          <note type="speaker">
            Anf. 7 ALF SVENSSON (kd):
          </note>
          <note>
            Fru talman! Det är alltid intressant att så här en tid före valet
            lägga märke till vilken strategi partierna börjar odla och använda
            sig av. Om man lyssnade på de långa och många debatterna här i
            går och om man tidigare har bläddrat i tidningar och följt vad
            som nu mobiliseras finner man att det är alldeles uppenbart att
            socialdemokraterna den här gången skall påtala att det finns olika
            partiprogram och motioner från borgerligt håll. De undrar hur
            man då skall kunna samarbeta.
          </note>
          <note>
            Under valrörelsen 1994 möttes vi kristdemokrater
          </note>
          <note>
            - det räcker inte att säga jämt och ständigt - tusentals och
            åter tusentals gånger av frågan: Hur kan ni som talar om etik
            och moral ta från de fattiga och ge till de rika? Jag vågar påstå
            att jag möttes av den frågan oändligt många gånger. Man malde
            den här frågan.
          </note>
          <note>
            Och så vann socialdemokraterna valet, som vi alla mycket väl
            vet. Vad gjorde de då? Jo, socialdemokraterna sänkte arbetslöshetsersättningen,
            barnbidraget och bostadsbidraget. De tog bort flerbarnstillägget
            och vårdnadsbidraget. De fördyrade tillvaron för de ekonomiskt
            sämst ställda pensionärerna, så att deras mediciner och sjukbesök
            blev dyrare, och deras hyror steg. Kommunerna brandskattades på
            så där 20 miljarder, trots att det under valrörelsen lät som om
            kommunerna skulle få nya pengar.
          </note>
          <note>
            För att slippa stå till svars för denna fördelningspolitik som
            verkligen innebar att man i många sammanhang tog från de ekonomiskt
            sämst lottade har man - jag gissar tusen gången - under tre år
            sagt: Vi socialdemokrater övertog ett ekonomiskt moras. Det borde
            finnas någon statistiker i Svea rike som skulle kunna räkna antalet
            gånger som detta har repeterats i torsdagens frågestunder. Varje
            statsråd har i regel börjat sitt svar med att säga: Vi övertog
            ett ekonomiskt moras. Kan inte någon ta sig tid i sommar och läsa
            igenom protokollen? Där kan man ju finna hur många gånger det
            har sagts. Det kommer att röra sig om tresiffriga tal.
          </note>
          <note>
            Så skall man om möjligt få folk att tro att det var den 4 oktober
            1991 som svensk ekonomi från den ena dagen till den andra gick
            från ljus till mörker, från styrka till konkurs.
          </note>
          <note>
            Om det finns någon ärlighet i den ekonomiska historieskrivningen
            och någon anständighet i den socialdemokratiska propagandamaskinen
            borde socialdemokraterna åtminstone varannan gång - mer tycker
            jag inte att man skall begära - våga tillstå att de själva sannerligen
            inte är utan skuld när det gäller svenska ekonomiska bekymmer.
            Göran Persson, Erik
          </note>
          <note>
            Åsbrink och alla andra vet att socialdemokraterna har en rejäl
            del i skulden till att svensk ekonomi har stagnerat och att medborgarna
            har utsatts för mer än påfrestande besparingar.
          </note>
          <note>
            Ingen i den här salen kan ju förneka att de neddragningar på
            arbetslösa, barnfamiljer, pensionärer, handikappade, u-länder
            etc. som den socialdemokratiska regeringen tillsammans med Centern
            har åstadkommit utan minsta tvekan skulle ha karakteriserats som
            högerpolitik under gångna decennier.
          </note>
          <note>
            Tänk om någon i ett enkelt skolförhör i statskunskap eller nationalekonomi
            hade låtit eleverna svara på frågan: Vilket politiskt parti har
            lagt fram förslag om att sänka bidrag till handikappade och försämra
            stöd till arbetslösa, barnfamiljer och pensionärer? Då hade eleverna
            med en mun svarat: högern. Så har det varit i den politiska propagandans
            och i schabloniseringarnas värld.
          </note>
          <note>
            Jag vet ju att de ekonomiska omständigheterna har varit som de
            har varit. Jag säger bara att de inte uppstod 1991; de är 20-30
            år gamla. Därför får vi nog ta på oss skulden till det här litet
            till mans, i varje fall ni som har suttit många år i riksdagen.
          </note>
          <note>
            Fru talman! Ena dagen säger socialdemokraterna att moderater,
            folkpartister och kristdemokrater inte kan bilda regering, eftersom
            vi har lagt fram olika budgetförslag. Nästa dag hävdar samma socialdemokrater
            att Folkpartiet och Kristdemokraterna lägger sig platt. Kan ni
            inte bestämma er? Måste ni ha dubbelsidiga budskap och vara kontraproduktiva
            också i era propagandanummer?
          </note>
          <note>
            Sedan tycker vi nog litet till mans att ni socialdemokrater borde
            vara litet mer varsamma när ni går till attack mot andra partier.
            Ni går väl inte omkring och inbillar er att ni skall få egen majoritet
            i valet, eller gör ni det? Och vilket eller vilka partier skall
            ni då regera med? Kan vi få veta det i dag kanske? Ni kan väl
            inte räkna med - gissar jag - att Centern konsiliant borstar er
            på ryggen ytterligare fyra år. Att det finns olika uppfattningar
            mellan partier är ju i sig inte ett uns egendomligt. Det är i
            sig ofantligt mycket mer förvånande att ni socialdemokrater i
            ett och samma parti, i åtskilliga sammanhang, hyser helt olika
            ståndpunkter.
          </note>
          <note>
            Jag kan nämna energipolitiken. Alla vet ju att det är en fråga
            där socialdemokrater marscherar åtminstone åt två håll. När det
            gäller EMU finns det i den absoluta ledningen de som vill ha medlemskap
            nu och de som inte vill höra talas om medlemskap. När det gäller
            biståndssatsningar sänker ni under "skammens gräns", medan en
            del socialdemokrater skäms och per omgående vill ha tillbaka enprocentsmålet.
            Jag skulle kunna fortsätta länge än med den här uppräkningen.
          </note>
          <note>
            Det är onekligen praktiskt att motsatta åsikter finns i ett och
            samma stora parti. Då kan man ju lätt anpassa budskapet efter
            publiken.
          </note>
          <note>
            Tusentals gånger har jag hört och läst att socialdemokrater kritiserar
            oss kristdemokrater för att vi var med om att dra in så där 3,5
            miljarder från kommunerna mellan åren 1991 och 1994. Att man sedan
            själv stått för en politik som lett till att kommunerna blivit
            av med ytterligare 20 miljarder förtiger man.
          </note>
          <note>
            Jag skulle verkligen önska att fyrpartiregeringen hade lyckats
            bättre när det gäller att freda vården och omsorgen från neddragningar.
            Men det är politikens villkor: Man lyckas inte med mer än vad
            verkligheten och den egna styrkan utifrån valresultatet möjliggör.
          </note>
          <note>
            Men nu skall alltså frågan ställas av socialdemokraterna: Hur
            skall kristdemokrater och folkpartister kunna regera med Moderaterna,
            som vill skära ned anslagen till kommunerna?
          </note>
          <note>
            Ja, hittills är det ju som sagt ni socialdemokrater som varit
            överens med Moderaterna om att skära ned för kommunerna, så man
            undrar ju vad det är för komplex ni nu luftar. Folkpartisterna
            svarar säkert för sig, men det vill jag gärna ha sagt: Vi kristdemokrater
            har inte kunnat ställa upp på Socialdemokraternas regeringsförslag
            den här perioden, med en så usel fördelningsprofil som dessa haft.
          </note>
          <note>
            Det regeringsalternativ som skall ställas mot det socialdemokratiska
            inför valet 1998, och som förhoppningsvis kommer att förverkligas
            efter valet, kommer inte att försämra vården. Vi kan debattera
            och ha olika åsikter om huruvida landstingen och kommunerna behöver
            mer resurser, om det handlar om systemfel inom vårdsektorn eller
            om att landstingen skall renodla sin verksamhet etc. Vi kristdemokrater
            anser att kommunerna, alltså också landstingen, behöver mer resurser,
            i synnerhet nu efter de rent dramatiska socialdemokratiska neddragningarna.
          </note>
          <note>
            Den politiska dragkampen om antalet miljarder till kommunerna
            får inte medföra att omsorgen om och vården av patienterna försämras
            ytterligare. Den måste förbättras! Det innebär givetvis att köer
            skall bort, att våra äldre inte skall behöva uppleva att personalen
            inte hinner och att personalen inom hemtjänsten inte skall rusa
            ut och in utan att hinna lyssna.
          </note>
          <note>
            Jag skulle vilja rikta mig till oss alla, till alla partier.
            Vi måste se till att begreppet värdighet restaureras i vården.
            I dag skjutsas döende patienter från sjukhus till sjukhem, därför
            att begreppet klinikfärdig eller medicinskt färdigbehandlad styr.
            Döende patienter hamnar i dragkampen mellan landsting och primärkommuner
            - som om det inte vore samma skattebetalare som bekostar, som
            om vi skulle kunna tolerera något slags vårdnadstvist mellan politiker,
            en tvist som går ut över människor som är i färd med att avsluta
            sin stund på jorden. Detta är ovärdigt. Detta förtigs. Sorgen
            gör att de allra flesta inte orkar opponera sig.
          </note>
          <note>
            Det är ynkedom att inte Socialdepartementet och regeringen tillsätter
            en parlamentarisk utvärdering av
          </note>
          <note>
            Ädel! Och den skall inte handla om huruvida skatteväxlingen var
            rättvis; den skall lyfta fram hur patienter behandlas som spelbrickor
            av huvudmän.
          </note>
          <note>
            Kom ihåg att just inom den oglamorösa vården visar samhället
            om respekten för människovärdet är normerande! Det är när vi betraktar
            en nations sätt att behandla gamla och barn som vi kan avläsa
            nationens kulturella kvalitet och etiska halt.
          </note>
          <note>
            Det skulle förvåna mig ytterligt om inte vi alla skulle kunna
            enas om att vårt land behöver restaurera respekten för våra äldre,
            för barnens behov och rättigheter och för den etik som ger alla
            ett okränkbart värde.
          </note>
          <note>
            Jag har fått klart för mig att socialdemokratin ytterligare en
            gång ger sig på uppgiften att försöka rensa ut religionskunskapen
            som kärnämne på gymnasiet. Detta, fru talman, skall tydligen ske
            trots att
          </note>
          <note>
            Göran Persson själv ofta betonar sitt intresse för religionsfrågor.
            Och detta sker samtidigt som Statsrådsberedningen så smått börjat
            inse att utrikespolitik, internationella relationer och förståelse
            etniska grupper emellan aldrig kan skiljas från just religionskunskap.
          </note>
          <note>
            Vi svenskar lider vanligtvis av uppenbar brist på civilkurage
            då existentiella spörsmål pockar på vår uppmärksamhet, och det
            sker ofta och inte minst i våra dagar.
          </note>
          <note>
            Fru talman! Det är lätt att förstå att Tony Blair nu är hjälten
            i Europa och att partier försöker kopiera honom. Men det vågar
            jag påstå, Göran Persson:
          </note>
          <note>
            Tony Blair skulle aldrig ha gett sig på religionskunskapen. Hans
            motto är ju: Ut med Marx och Das
          </note>
          <note>
            Kapital och in med Bergspredikan!
          </note>
          <note>
            Etik och moral existerar inte i lufttomma rum. Något värderingsneutralt
            samhälle har aldrig existerat och kommer aldrig att existera.
            Dra då inte undan religionsämnet som kärnämne! Jag fattar inte
            att ni övriga partier låter bli att reagera på detta socialdemokratiska
            tilltag. Kära riksdagskolleger! Lev inte kvar i vanföreställningen
            att människan lever enbart av bröd!
          </note>
          <note>
            Är det något vår tid behöver, så är det signaler som entydigt
            visar respekt för sanning och rätt och att allas engagemang för
            hederlighet och trovärdighet är angeläget. Var så säkra på att
            alla s.k. affärer, alla lögnhärvor som uppenbaras, allt myglande
            och tricksande, klippande och klistrande sätter spår och skapar
            den för rättssamhället så farliga tanken: Kan de kan jag!
          </note>
          <note>
            Det finns inga perfekta människor och vi skall inte alls ägna
            oss åt stenkastande, men vi måste se till att vi inte premierar
            ohederlighet eller försöker hitta urskuldande förklaringar till
            varför udda blev jämnt.
          </note>
          <note>
            Se nu till, Göran Persson, att dina prästambitioner åtminstone
            garanterar att religionsämnet får vara kvar som kärnämne på gymnasiet,
            så att alla, inte bara några få, elever får kunskap om och därmed
            förståelse för sin egen och andras religion och kultur samt för
            det värdemönster religionen givit.
          </note>
          <note>
            Jag undrar om inte vi - för att inte skapa en blockerande debatt
            säger jag vi - gjort vårt största misstag nu på 80- och 90-talen,
            då vi låtit skolväsendet om inte förslummas så i varje fall sacka
            efter, slappna av och bli alldeles för mycket av förvaringsplats.
            Samtidigt som alltfler barn kommer från splittrade hem, samtidigt
            som klasserna i allt större utsträckning har elever från skilda
            uppväxt- och kulturförhållanden, sänker vi lärarstatusen och gör
            klasserna större. Detta är självfallet en helt galen ordning.
          </note>
          <note>
            Åtskilliga av oss har säkert läst Expressens statistik som visar
            hur uselt det är med läs-, skriv- och matematikfärdigheter. Rubriken
            på Expressenserien var: Rädda skolan. Den kunde lika gärna varit:
            Här grundläggs morgondagens arbetslöshet.
          </note>
          <note>
            Det är utmärkt att regering efter regering ordar om hur många
            högskoleplatser man skall inrätta. Men högskoleplatser ersätter
            aldrig de förlorade åren i grundskolan för någon.
          </note>
          <note>
            Jag skall inte ge mig in i någon energipolitisk debatt, men vilken
            inställning vi än har till kärnkraft och annan kraft är vi säkert
            alla informerade om den säkerhet, den minutiösa noggrannhet, som
            omger kärnkraften. Ingenting får lämnas åt slumpen. Pärmar med
            föreskrifter finns väl fyllda och absolut alltid till hands. Så
            är det med kärnkraften. Men hur är det med hjärnkraften, kraften
            som stavas med hj?
          </note>
          <note>
            Tala inte om minutiös noggrannhet! Påstå inte att ingenting lämnas
            åt slumpen! Tusentals barn och ungdomar lämnas just åt slumpen.
            Och det är ju till våra barn och ungdomar vi skall ha energi.
            Det är ju inte för maskiner eller för att nå upp till diverse
            instituts prognoser vi verkar.
          </note>
          <note>
            Förstå bildspråket! Om inte våra barn får tillräcklig hjärnkraft
            med sig ut i livet, kan detta inte för dem som individer kompletteras
            med vare sig den ena eller den andra energikällan.
          </note>
          <note>
            Det har ju på sistone talats om kontrakt i politiska sammanhang.
            Jag undrar om det inte vore klokt att i ett slags kontraktsform
            tala om vad elever och föräldrar har rätt att kräva av skolan
            och samtidigt slå fast vad skolan har rätt att fordra av elever
            och föräldrar.
          </note>
          <note>
            Skolan skall lära ut kunskaper men också hur man skall leva.
            Och det är en felsyn, menar jag, att tro att ett kunskapssamhälle,
            en teknologisk morgondag klarar sig utan en etikens ballast. Därför
            är det också ren vilsenhet att, som regeringen nu tycks vara inne
            på, riva undan det kärnämne som bevisligen mycket stor del av
            våra värderingar har sina rötter i. I går och i dag rapporterar
            medierna om att gymnasister inte tror på demokrati. En tredjedel
            förnekar enligt undersökningen förintelsen och rasismen gror.
            Låt oss för allt i världen se till att vi inte tar bort det ämne
            och det timtal varur våra demokratiska värderingar hämtats och
            fått så mycket vägledning.
          </note>
          <note>
            Men det gäller förstås också att se till att rättssamhället svarar
            upp mot vad demokrati och respekt för medmänniskan och hennes
            vardag fordrar. Det är fullständigt obegripligt att regeringen
            kan tolerera att brottsligheten sväller och nonchaleras. Enligt
            Riksrevisionsverket är genomsnittstiden för handläggningen av
            ett ärende hos polisen på landsbygden 110 dagar. I
          </note>
          <note>
            genomsnitt tar det 56 dagar innan en misstänkt förhörs. Och likväl
            drar en majoritet här i riksdagen ned anslagen till rättsväsendet.
            Småbrott, som det kallas, läggs bara åt sidan. De blir aldrig
            utredda. 52 000
          </note>
          <note>
            brott ligger outredda här i Stockholmsregionen. Man försöker
            inte ens.
          </note>
          <note>
            En medlem av de där mc-gängen, Bandidos eller
          </note>
          <note>
            Hells Angels, är inte född till detta medlemskap. Nu träter vi
            om hur skarp lagstiftningen skall vara och om vilka drastiska
            åtgärder vi skall kunna ta till för att stoppa dessa gangstergrupper.
            Borde vi inte använda mer tid till att fundera över hur ett oskyldigt
            barn kan omformas till att bli en kallhamrad mördare, till att
            söka sig till ett umgänge där våld och vanvett är livsstilen?
            Och låt oss komma ihåg att "det börjar med en knappnål och slutar
            med en silverskål". Det första steget in på kriminalitetens marker
            är i regel litet. Och det är då samhället skall ingripa. Det är
            då möjligheten till räddning existerar. I dag infinner sig inte
            reaktionen från samhället i tid. Jag hoppas att svensk polis får
            lära sig av New York-polisen.
          </note>
          <note>
            Avslutningsvis vill jag med all kraft stryka under hur besvikna
            vi är över att regeringen, när det gäller att bekämpa arbetslösheten,
            visar sig sitta fast i en planekonomisk vanföreställning. Jag
            vet mycket väl att vi har marknadsekonomi i riket, men regeringen
            tycks fortfarande tro att det är politikerna som fixar jobben,
            som ger arbeten. I själva verket är vi ju inte något annat än
            markberedare för innovatörer och investerare. Vi är ett slags
            utpytsargrupper, för att uttrycka sig en smula vanvördigt, men
            det är ju inte vi som bygger fabriker eller öppnar tjänsteföretag.
          </note>
          <note>
            Jag begriper inte varför regeringen skall vara så tredskande
            när det gäller att främja ett bättre och mer stabilt näringslivsklimat.
            Småföretagaren som har ett par tre anställda eller kanske 10-15
            stycken skall ju bestå oss med möjligheten att ha något att pytsa
            ut.
          </note>
          <note>
            Då kan ni inte hålla på med att odla motsättningar och bara slå
            dövörat till.
          </note>
          <note>
            Kom loss nu, Persson och Åsbrink, och ändra på de låsta strukturerna!
            Hjälp till att göra sommaren glad för människor som i åratal plågats
            av den arbetslöshet som er beslutsvånda skapat. Ni har ju regeringsmakten
            än ett tag, och Pekka och Olle säger sannolikt reservationslöst
            ja än en kort tid, lika säkert som prästen säger amen i kyrkan.
          </note>
          <note>
            (Applåder)
          </note>
          <note>
            Anf. 8 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Precis vid samma tillfälle som jag förberedde debatten
            inför avslutningen av riksdagsåret kom opinionsmätningen som visade
            att svenska barn och ungdomar i förfärande stor utsträckning inte
            känner till att förintelsen inträffade under andra världskriget.
            Det förtog hela den stämning som jag försökte arbeta upp inför
            debatten.
          </note>
          <note>
            Det är naturligtvis ett ohyggligt varningstecken.
          </note>
          <note>
            Det är inte mer än 50 år sedan som helvetets portar på jorden
            öppnades. De allierade styrkorna intog de tyska koncentrationslägren.
            Det man då såg var resultatet av en politik och en ideologi som
            trampade på människovärdet och som ansåg några förmer än andra,
            så pass mycket mer att man hade rätt att döda, att man hade rätt
            att döda ett folk.
          </note>
          <note>
            Vi som är födda efter kriget har fått detta berättat av våra
            föräldrar. Vi har burit med oss bilderna från koncentrationsläger
            in i vårt vuxenliv. Har vi i vår generation, födda efter kriget,
            berättat för våra barn?
          </note>
          <note>
            Har vi tillräckligt kraftfullt gjort klart att detta aldrig mer
            får inträffa? Frågan måste ställas efter de signaler vi nu får.
          </note>
          <note>
            Dessutom är det inte bara en signal, det är flera som pekar på
            att uppfattningar som grundar sig på rasistiska idéer sprider
            sig i det svenska samhället.
          </note>
          <note>
            Svastikan syns igen, Sieg Heil ekar på våra gator, nynazister
            marscherar. Vi kan inte slå dövörat till, vi kan inte förhålla
            oss passiva. Vi måste ta debatten. Vi måste sätta emot. Vi måste
            dra gränser. Vi måste som vuxna stödja våra barn och ungdomar.
            Det är inte skolans ansvar ensamt, det är hemmen. Det är vi föräldrar,
            vi vuxna som måste stödja alla dem som i samhället i övrigt har
            till uppgift att sprida demokratiska värderingar och kunskap om
            vad som hände.
          </note>
          <note>
            Regeringen kommer i höst att vända sig till samtliga svenska
            hem där det finns barn i skolåldern och erbjuda information om
            vad som hände under andra världskriget, om den människosyn som
            låg bakom förintelsen av judarna, men inte enbart som en historielektion,
            inte enbart som ett samtal om det som var, utan framför allt som
            en påminnelse om, att om vi inte håller diskussionen och debatten
            levande kan det hända igen. Det får inte hända igen. Hemmen måste
            ha ett stöd av oss som har ansvaret för politiken. Vi föräldrar
            måste aktivt tala med våra barn så att vi stöder dem som har till
            uppgift att fostra i skola och barnomsorg.
          </note>
          <note>
            Jag bjuder in till ett gemensamt arbete av detta slag. Låt inte
            gårdagens varningssignaler tona bort.
          </note>
          <note>
            Handla och handla raskt och hårt därför att vi har att göra med
            krafter som utmanar livet självt och demokratin.
          </note>
          <note>
            Jag vill göra denna deklaration, fru talman, eftersom det går
            utanpå allt annat och eftersom det är sådant som jag vet förenar
            alla i denna kammare, alla svenskar som vill värna demokratins
            ideal. Välkommen till ett gemensamt arbete mot rasism, främlingsfientlighet
            och historieförfalskning.
          </note>
          <note>
            Fru talman! När riksdagen nu skiljs inför sommaren är det en
            riksdag som har bakom sig ett arbetsår som saknar motstycke av
            svåra beslut. Insatserna har inte varit förgäves. Resultaten börjar
            nu på att komma. Optimismen och framtidstron återvänder i svenska
            hem, till alla oss i Sverige. Vi ser det i mätningar, i ekonomisk
            utveckling, i aktiviteten i samhället. Låt oss gemensamt glädjas
            över att det återigen går bättre för Sverige. Låt oss också där
            lägga partipolitiken åt sidan och glatt konstatera att det var
            mödan värt att göra de svåra sakerna.
          </note>
          <note>
            Ett särskilt tack till Centerpartiet, som offrat väldigt mycket
            av egen bekvämlighet och eget politiskt utrymme för att ta ansvar
            för landet. Med tanke på dagens SCB-siffror ser det ut som om
            väljarna faktiskt förstår vikten av en sådan politisk insats,
            till skillnad från fruktlöst oppositionsarbete.
          </note>
          <note>
            Jag känner också, fru talman, att de positiva signalerna naturligtvis
            aldrig får dölja det faktum att när riksdagen nu skiljs är fortfarande
            den stora frågan olöst. När ni kommer hem till Kiruna och Laxå,
            Katrineholm, Växjö, Värnamo, Båstad och allt vad dessa ljuvliga
            platser heter i Sveriges land möter ni arbetslösa.
          </note>
          <note>
            Vi kommer aldrig att slå oss till ro med detta. Vi kommer heller
            aldrig att inbilla någon att det finns en enkel lösning. Det är
            en lång och svår väg tillbaka för att pressa tillbaka arbetslösheten.
          </note>
          <note>
            Regeringen valde tidigt strategin, att vi inte klarar arbetslösheten
            om vi inte först klarar finanserna. Det går inte att halvera en
            arbetslöshet om räntorna ligger på 500 %. Det går inte att halvera
            en arbetslöshet om ekonomin är sådan att omvärlden inte har förtroende
            för oss. Arbetsinsatsen så här långt har återskapat de grundförutsättningarna,
            det viktigaste för att klara arbetslösheten. Men det räcker inte.
            Det är en god bit på väg.
          </note>
          <note>
            Vi måste satsa våldsamt mycket på att höja kompetensen naturligtvis
            för barnen i skolan. Dem ger vi nu mer pengar, egna pengar, inte
            lånade pengar. Det gäller också dem som finns på högskolorna.
            Fler skall ha plats att studera på högskolan, inte bara i Lund
            och
          </note>
          <note>
            Stockholm, Göteborg, Umeå och Uppsala utan också i
          </note>
          <note>
            Härnösand, Gävle, Sandviken, Eskilstuna, Trollhättan, runt omkring
            i Sverige där de får sitt livs chans som förut förvägrades dem.
            Vi har resurser nu att satsa också på detta, egna pengar, inte
            sådana som ställts till förfogande av investerarna på Wall Street,
            egna pengar.
          </note>
          <note>
            Vi måste se till att vi klarar kvaliteten i vården, omsorgen
            och skolan. Vårbudgeten var i den meningen en oerhört tydlig signal.
            Precis som någon sagt förut i debatten var detta det första riktiga
            beslut under 1990-talets senare del av sådant slag att vi kan
            säga att vi gör någonting som är varaktigt. Vi gör det därför
            att vi vill värna kvaliteten, och vi gör det med egna pengar.
            Det ger naturligtvis också jobb, riktiga jobb - lärare, sjuksköterskor,
            äldreomsorgspersonal och barnomsorgspersonal, alla dessa välfärdens
            trägna arbetare som gör att livet är värdigt att leva för de många,
            inte bara för de få.
          </note>
          <note>
            Den regering som jag leder, som styr landet, kommer att fortsätta
            med den satsningen. Efter att ha lyssnat på dagens debatt är jag
            ganska säker på att valrörelsen 1998 i stor utsträckning kommer
            att handla om synen på vården, skolan och omsorgen.
          </note>
          <note>
            Det är vissa som vill satsa mer därför att det handlar om det
            värdiga livet. Andra tycker att man kan väl ordna det själv: Sänk
            skatten, se till att du köper också till välfärd. Där går den
            stora skiljelinjen i svensk politik. Att det är riktiga och många
            jobb är naturligtvis nödvändigt i den period som vi nu har framför
            oss.
          </note>
          <note>
            Här finns satsningen på det ekologiskt uthålliga,
          </note>
          <note>
            5 ½ miljarder för ett investeringsprogram, stora insatser för
            att ställa om energiförsörjningen, stora insatser för att bygga
            ut järnvägstrafiken. Det är investeringar gjorda med egna pengar,
            inte lånade pengar, investeringar som bygger Sverige starkare
            och mer framtidsinriktat, inte prat, inte deklarationer utan handfast,
            rejält och betalt. Här finns satsningen på småföretagen, inte
            stora flotta program utan ett stilla reformarbete som successivt
            flyttar fram positionerna för den lille företagaren, med egna
            pengar, inte lånade pengar.
          </note>
          <note>
            Strategin för att pressa tillbaka arbetslösheten är fastlagd.
            Vi kommer att följa den. Jag är säker på att när vi närmar oss
            valrörelsen kommer vi att se en knäck i arbetslöshetskurvan som
            är av sådan omfattning att de som talat som att det inte går att
            halvera arbetslösheten kommer att få lika fel i den diskussionen
            som samma krafter har fått när de sagt att det inte går att sanera
            statsfinanserna, att det inte går att ställa om energisystemet,
            inte går att föra in ett sysselsättningskapitel i EU:s grundfördrag.
            Alla dessa som säger att det inte går, som ingenting orkar, som
            bara vet hur andra skall göra och aldrig tror att någonting går
            - varför skall de betros regeringsmakt i ett land?
          </note>
          <note>
            Varför skall de över huvud taget aspirera på att styra med den
            typ av facit som de själva har bakom sig?
          </note>
          <note>
            Vi vill inte ha ett Sverige som utmärks av växande klyftor. Vi
            vill inte ha ett Sverige där den arbetslöse fruktar för sin försörjning.
            Vi vill inte ha ett Sverige där matpriserna stiger därför att
            förmögenhetsskatten skall tas bort. Vi vill inte ha ett Sverige
            där kvaliteten i skolan, vården och omsorgen urholkas därför att
            aktieskatten skall sänkas.
          </note>
          <note>
            Det finns två synsätt på Sveriges utveckling. Den socialdemokratiska
            idén om allas lika värde kommer att ta sig uttryck i ett fast
            vaktslående om både den fulla sysselsättningen och välfärdssamhället
            som modell och som idé.
          </note>
          <note>
            Det låter litet märkligt i debatten när alla talar om vad som
            inte skall inträffa om vi får en borgerlig trepartiregering. Tydligast
            var väl den föregående talaren, som sade att vården inte blir
            sämre om vi får en ny regering. Så lade han till: Vi kanske önskade
            att vi hade fått ett bättre resultat av vår regeringstid.
          </note>
          <note>
            Varför ha så låga ambitioner att det inte skall bli sämre? Det
            borde vara rimligt att säga att vården skall bli bättre, att vi
            skall fortsätta att utveckla Sverige, att skolan skall bli bättre,
            omsorgen kan byggas ut och förbättras kvalitetsmässigt.
          </note>
          <note>
            Här finns skiljelinjen i svensk politik, inte bara i
          </note>
          <note>
            Sverige, utan den finns också ute i Europa. 9 av 15
          </note>
          <note>
            regeringschefer i EU är socialdemokrater. Jag hade i förra veckan
            glädjen att kunna hälsa dem välkomna till Sverige och Malmö. Det
            var ett härligt möte med människor som samlades kring idén om
            rättvisa, frihet och jämlikhet. Två av dessa var chefer för regeringar
            som snabbt och kraftfullt framröstats av det brittiska respektive
            det franska folket som hade fått nog av ledarskapet i sina länder,
            ett ledarskap som i stor utsträckning varit förknippat med våndan
            att röja upp i de offentliga finanserna, ett ledarskap som i Frankrike
            tog sig uttryck i att presidenten utlyste ett extraval.
          </note>
          <note>
            Man orkade inte klara statsfinanserna. I Storbritannien tog sig
            ledarskapet uttryck i att det konservativa partiet sprack i EU-frågan.
            Ett sådant ledarskap kan vi se också i Tyskland som tar sig uttryck
            i att man inför problemen med EMU åter börjar diskutera att skriva
            upp guldreserverna. Vilket ledarskap i den konservativa världen!
          </note>
          <note>
            Jag tror att de väntar på Tobisson och hans idéer om att peka
            med hela handen. Åk till Kohl, peka med hela handen och berätta
            hur det går till, ni vet ju, ni moderater, hur man sköter de offentliga
            finanserna!
          </note>
          <note>
            Eller åk till Major och tala om hur man håller ihop ett parti
            som splittrats i EU-frågan, peka med hela handen! Varför inte
            söka upp Chirac där han sitter någonstans och berätta för honom
            hur han borde ha gjort, peka med hela handen! Ledarskap i den
            konservativa världen som folk börjar på att få "övernog" av röstas
            bort. De har nu tid att prata med både Carl
          </note>
          <note>
            Bildt och Lars Tobisson, gott om tid.
          </note>
          <note>
            De som styrde Europa i går, de som styr Europa inför sekelskiftet
            pekar inte med hela handen. De lyssnar på stämningar, folkopinioner
            och formulerar en politik som har förutsättningar att vinna människors
            uppslutning, som har förutsättningar att hålla ihop ett land.
            Jag och den socialdemokratiska rörelsen kommer aldrig att medverka
            till att Sverige går in i den monetära unionen utan att svenska
            folket står bakom det. Jag kommer aldrig att medverka till att
            vi, efter denna period av ekonomiskt kaos och kris och när vi
            nu återvunnit styrka och samling, skall kasta oss ut i en uppslitande
            strid där vi ställs mot varandra.
          </note>
          <note>
            Vi säger nej till den monetära unionen från starten den 1 januari
            1999. Men vi håller möjligheten öppen att i Sveriges intresse
            igen ta ställning i sakfrågan, men aldrig utan att svenska folket
            har sagt sitt. Med tanke på debatten ute i Europa tror jag att
            de allra flesta svenskar tycker att der här är en synpunkt och
            en ståndpunkt som är väldigt väl avvägd, särskilt när man ser
            de konservativa som har försökt peka med hela handen ute i Europa
            och utöva sin form av ledarskap.
          </note>
          <note>
            När vi summerar riksdagsåret är det ett riksdagsår som jag tror
            kommer att betecknas som det år då vi återigen fick anledning
            att säga att vi kunde garantera våra trygghetssystem, att litet
            av säkerheten och tryggheten kom tillbaka till Sverige. Men det
            är också det riksdagsår då vi tvingas att konstatera att arbetslöshetens
            gissel fortfarande plågar oss mer än någonsin tidigare.
          </note>
          <note>
            Skall vi klara det här i vårt land, skall vi hålla ihop, hjälpas
            åt och faktiskt se till det som förenar mer än till det som skiljer.
            Jag hoppas på ett sådant arbete under det kommande riksdagsåret
            och inbjuder till den dialogen. Vi borde faktiskt se till vad
            som är bra för landet, för Sverige. Och en sådan utveckling ligger
            nu framför oss att vi också har goda förutsättningar att pressa
            tillbaka arbetslösheten.
          </note>
          <note>
            Välkomna i det arbetet och tack för ett gott arbetsår!
          </note>
          <note>
            (Applåder)
          </note>
          <note type="speaker">
            Anf. 9 LARS TOBISSON (m):
          </note>
          <note>
            Fru talman! Jag vill börja med att ansluta mig till statsministerns
            inledande avståndstagande från rasism och främlingsfientlighet.
            Jag uppskattar att han inte lydde partikansliets order att misstänkliggöra
            oss moderater i det här sammanhanget och att, som Gudrun Schyman,
            citera ur den text som vi tar avstånd från i Land för hoppfulla,
            då vi förordar en större öppenhet för dem som vill komma hit för
            att skapa sig en framtid. Men där kanske det får vara slut på
            berömmet till statsministern.
          </note>
          <note>
            Göran Persson försökte att förklara bort det stora misslyckandet
            med arbetslösheten med att säga: Visserligen har vi inte sett
            något ännu. Men vänta bara, det kommer. Jag tror att vi skall
            studera närmare vad som har skett sedan förra året när vi förde
            den här debatten och konstaterade att vi då hade nått rekordarbetslöshet.
          </note>
          <note>
            I förra veckan fick vi nya siffror för maj från Statistiska centralbyrån.
            Att läsa dem och att höra statsministern ger intryck av två skilda
            världar. Statsministern regerar över Sörgården. Siffrorna beskriver
            en ekonomi på dekis. De beskriver den verklighet som hundratusentals
            svenskar är smärtsamt medvetna om, nämligen att massarbetslöshetens
            samhälle, där generationer svenskar riskerar att dömas till evigt
            bidragsberoende, är över oss.
          </note>
          <note>
            Göran Persson leder en regering som gång på gång slår rekord
            i arbetslöshet. De öppet arbetslösa var alltså i maj 329 000 personer.
            Inte i modern tid har så många varit arbetslösa i maj månad. Samma
            sak gäller den totala arbetslösheten. 543 000 personer är också
            det ett rekord. Skulle inte arbetslösheten minska, Göran Persson?
            Det var ju sagt så.
          </note>
          <note>
            Nu kan man kanske tro att maj var en särskilt dålig månad - också
            ett elitlag kan ju göra en dålig match -
          </note>
          <note>
            men så är det inte. Göran Persson leder nämligen en regering
            som under varje månad av detta år har lyckats slå rekord i arbetslöshet,
            inte bara i maj utan också i januari, februari, mars och april.
            Man får gå tillbaka till östtyska damlandslaget i simning för
            att hitta motsvarande rekordslagning.
          </note>
          <note>
            I en intervju i början av året sade statsministern att
          </note>
          <note>
            1996 var ett förlorat år i kampen mot arbetslösheten.
          </note>
          <note>
            Det vittnar om en självinsikt som Göran Persson borde visa mer
            av i debatten. Men om 1996 var ett förlorat år, vad skall man
            då kalla 1997 - rekordåret?
          </note>
          <note>
            Om vi i stället ser till sysselsättningen, har den minskat med
            över 100 000 personer på två år. Tvärt emot utvecklingen i andra
            länder har förvärvsfrekvensen i åldrarna 18-65 år hittills sjunkit
            under 90-talet, från över 80 % till under 70 %. Och så kommer
            det att fortsätta. Avveckling av arbetskraft är ju ett uttalat
            mål för den politik som Göran Persson driver.
          </note>
          <note>
            Allt färre skall arbeta för att försörja alltfler. Det kommer
            att göra vårt land fattigare, mer socialt instabilt och det vidgar
            klyftorna. Att ha eller att inte ha ett jobb blir den stora klassfrågan
            i ett samhälle där regeringen bestämt sig för att statistiken
            är viktigare än verkligheten. Det enda som uppnås med den politik
            som regeringen nu har slagit in på är optiska villor.
          </note>
          <note>
            Det ger inte några nya riktiga jobb.
          </note>
          <note>
            Varför, Göran Persson, är ni så tysta om arbetslösheten? Vad
            tänker regeringen göra mer än att prata här hemma och i EU när
            det gäller införande av sysselsättningskapitel i det nya fördraget?
          </note>
          <note>
            Anf. 10 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag var inte tyst, Lars Tobisson. Jag ägnade en stor
            del av mitt anförande åt arbetslöshetsfrågorna. Jag presenterade
            också en strategi, en politik för att pressa tillbaka den. Det
            är möjligt att Lars
          </note>
          <note>
            Tobisson inte tror på den. Vi får nu se vem som får rätt.
          </note>
          <note>
            Lars Tobisson skall nog vara litet försiktig när han utmålar
            sig själv som sanningssägare i debatten. Under den period som
            Tobisson har haft möjlighet att påverka politiken har det ju inte
            gått så lysande när det gäller sysselsättningen, för att uttrycka
            sig försiktigt. Det är framför allt den privata sysselsättningen
            som har klappat ihop när nyliberalerna har fått pröva sin politik.
            500 000 förlorade arbetstillfällen i privat sektor summerar perioderna
            1976-1982 och 1991-
          </note>
          <note>
            1994. Lägg bredvid de socialdemokratiska perioderna
          </note>
          <note>
            1982-1991 och 1994-1996 och Tobisson finner
          </note>
          <note>
            215 000 nya jobb i privat sektor. Det är ju inte i privat sektor
            som vi nu har vårt stora fall i sysselsättning, utan det är i
            offentlig sektor - i kommunerna, i landstingen och i staten.
          </note>
          <note>
            Jag tror att svenska folket är medvetet om att poliser på kredit,
            lärare som lånefinansieras på Wall
          </note>
          <note>
            Street och kommunalarbetare för vilkas lön man går till Sparbanken
            och lånar pengar inte är långsiktigt hållbart.
          </note>
          <note>
            Vi har haft ett fall i sysselsättningen i kommuner och landsting
            som ett resultat av att vi har sanerat ekonomin. När vi nu vänder
            utvecklingen gör vi ju satsningarna där. Då kommer Moderaternas
            svar: Nej, till satsningar i kommuner och landsting. Nej, till
            satsningar på skolan, vården och omsorgen. Nej, till
          </note>
          <note>
            25 000-30 000 nya jobb. I stället kommer Moderaternas krav på
            ytterligare neddragningar i kommuner och landsting, som leder
            till ytterligare arbetslöshet.
          </note>
          <note>
            Moderaterna står ju för en politik som innebär att de inte bara
            säger säger nej till de ytterligare resurser som regeringen nu
            tillför med hjälp av Centerpartiet och också, hör jag till min
            glädje, folkpartister, kristdemokrater, miljöpartister och vänsterpartister.
            Moderaterna lanserar också en politik som när det exempelvis gäller
            a-kassan skulle ställa hundratusentals människor utanför arbetslöshetsersättning
            och föra över dem i kommunalt socialbidragsberoende med ytterligare
            gigantiska utgifter för kommunerna och ytterligare fall i kommunal
            sysselsättning.
          </note>
          <note>
            Moderaterna har en politik som har resulterat i kraftigt fall
            i privat sysselsättning och lanserar nu en politik som ytterligare
            skall minska sysselsättningen, arbetstillfällena, för lärare,
            sjuksköterskor och vårdbiträden. Det är er metod att pressa tillbaka
            arbetslösheten. Den har prövats. Den är inte ny. Den kallas för
            nyliberalism. Det är den man har röstat bort i Frankrike. Det
            är den man har röstat bort i Storbritannien.
          </note>
          <note>
            Det var den som föll med Reagan i USA. Det är Moderaternas barlast.
            Det är där ni finns. Men jag har aldrig förstått varför liberaler
            och människor med förankring i den kristna idétraditionen skulle
            tycka att det är någonting att satsa på.
          </note>
          <note>
            Fru talman! Kom tillbaka, Tobisson, och säg någonting om ledarskap!
            Jag väntar på repliken. Berätta om ledarskapet i Frankrike, i
            Storbritannien och i
          </note>
          <note>
            Tyskland - de som pekar med Tobissons hela hand.
          </note>
          <note>
            Ta chansen nu från talarstolen, Lars Tobisson, att utveckla hyllningen
            till deras framsteg.
          </note>
          <note type="speaker">
            Anf. 11 LARS TOBISSON (m):
          </note>
          <note>
            Fru talman! Göran Persson, liksom tidigare Olof
          </note>
          <note>
            Johansson, angriper oss moderater för att göra orättvisa neddragningar
            i den offentliga verksamheten i allmänhet, i synnerhet i kommunerna.
            Det är en förtvivlans retorik.
          </note>
          <note>
            Göran Persson leder ett parti som under lång tid har levt i föreställningen
            att medborgarnas välfärd står i direkt samband med offentliga
            utgifter. Så är det inte, för om det vore så skulle Sverige sedan
            länge ha världens bästa välfärd.
          </note>
          <note>
            Vi moderater minskar inte bidragen till vård och omsorg. Men
            vi höjer inte statens bidrag till kommunerna, därför att de redan
            har pengar som de använder till annat. Av landstingens 115 miljarder
            går 35 miljarder till annat än vård. Sjukförsäkringsavgiften höjdes
            i år med en procentenhet. Det tar ytterligare 9
          </note>
          <note>
            miljarder från hårt trängda medborgare, men det går inte till
            sjukvård. Sjukförsäkringen är redan överfinansierad med 22 miljarder.
            Det går till andra offentliga utgifter.
          </note>
          <note>
            Sedan efterlyser Göran Persson min kommentar till konservativt
            ledarskap. Han ironiserar över valförluster som broderpartier
            har gjort i Storbritannien och
          </note>
          <note>
            Frankrike. Jag vill påminna om att det sedan dess har hållits
            ytterligare ett val, i Irland, där Labour, Socialdemokraterna,
            satt i regeringen. De åkte på ett rykande nederlag.
          </note>
          <note>
            Tro inte att detta är början till något slags vänstervind, utan
            begrunda i stället att det alltid kan vara svårt att vara sittande
            regering och försvara sin ställning. Kom ihåg det till hösten
            1998!
          </note>
          <note>
            Sedan kom vi då in på EMU-frågan. Motiven för
          </note>
          <note>
            Socialdemokraternas nej är ju väldigt oklara. Dels anser statsministern
            EMU vara skakigt. Hur framgår inte riktigt. Samtidigt är Göran
            Persson övertygad om att EMU börjar redan i januari 1999. Det
            antyder att han tycker att EMU är skakigt som idé. Men om nu
          </note>
          <note>
            Göran Persson menar att EMU-projektet är riskabelt, varför säger
            han då inte det?
          </note>
          <note>
            Det andra skälet att säga nej var ju att opinionen inte är mogen,
            och det sades av någon som inte lyfter ett finger för att påverka
            opinionen i någon riktning.
          </note>
          <note>
            Vi vet inte, som jag har påmint om så många gånger, vad Göran
            Persson anser i den fråga som han själv menar är den viktigaste
            vi har att ta ställning till. Det har inte heller framgått av
            hans ironiserande över konservativt ledarskap under dagens debatt.
          </note>
          <note>
            I måndags tvingades finansministern dementera att en orsak till
            utanförskapet är att vi vill kunna devalvera. Denna dementi till
            trots, är den enda förklaring som investerare kan se att vi, som
            så ofta förr, väljer den enkla vägen. Utanförskapet öppnar en
            möjlighet att devalvera oss till konkurrenskraft. Men då blir
          </note>
          <note>
            Sverige fattigare och räntan högre.
          </note>
          <note>
            Hanteringen av EMU-frågan är ju också skadlig för Sverige genom
            att den fjärmar oss från det europeiska samarbete där vår framtid
            ligger. Vår röst kommer att betyda mindre i det europeiska samarbetet.
          </note>
          <note>
            Vad prioriterar egentligen regeringen i detta samarbete? Vad
            EMU beträffar verkar profilfrågan vara att mynt, som inte skall
            cirkulera i Sverige, skall vara fria från nickel.
          </note>
          <note>
            Om några dagar åker Göran Persson till Amsterdam, där han skall
            vara med och bestämma om beslutsreglerna i ett större EU. Då är
            det viktigt att Sverige bevakar sina intressen och företräder
            dem i vår närhet som inte själva har möjlighet att vara med vid
            konferensen. Är Göran Persson beredd att axla ett sådant europeiskt
            och östersjöpolitiskt ledarskap, eller är han nöjd med att vara
            statsministern som säger nej till euron och talar om nickel i
            de mynt som han inte vill ha?
          </note>
          <note>
            Anf. 12 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Låt mig klara ut en sak om landstingen. Lars Tobisson
            säger att det som de sysslar med utöver vården kan skäras bort.
            Men då är det kollektivtrafiken och folkhögskolorna som Lars Tobisson
            skall avveckla. Där har ju landstingen sina andra huvudsakliga
            utgiftsområden. Men det är klart att i
          </note>
          <note>
            Moderaternas värld behöver pendeltåget kanske inte gå; det finns
            andra sätt att transportera sig på. Och i
          </note>
          <note>
            Moderaternas värld har folkbildningen kanske aldrig intagit en
            central plats. Men det finns andra i Sverige som har andra värderingar
            och som tycker att det här är bra, Lars Tobisson!
          </note>
          <note>
            Det är litet märkligt att Lars Tobisson uppehåller sig vid IGC
            och Amsterdam, dvs. regeringskonferensen. Vi har ju hela tiden
            fått beröm från Lars Tobisson för det sätt på vilket vi har drivit
            förhandlingen. Jag tror t.o.m. att vår chefförhandlare i en offentlig
            betygsättning har höjts till skyarna. Det är jag glad för. Det
            är bra att vi har klarat det här i stort samförstånd. De svenska
            positionerna är förankrade i EU-nämnden och därmed också i Sveriges
            riksdag. Jag kommer strax att återigen besöka EU-nämnden för att
            få tillfälle att samtala med Lars Tobisson. Det ser jag fram emot,
            fru talman!
          </note>
          <note>
            När det handlar om ledarskap och initiativ i vår egen region
            är det väl ingen i Europa som svävar i okunnighet om att Sverige
            är ett land som tar initiativ, gör saker och uppnår resultat i
            det egna närområdet, i den baltiska regionen. Det tror jag att
            våra vänner balterna om inte annat kan vittna om. Vi kanske inte
            alltid pekar med hela handen, Lars Tobisson, men vi gör saker.
            Vi kanske inte alltid ägnar åt oss den stora retoriken, men vi
            håller ihop landet och åstadkommer resultat.
          </note>
          <note>
            Låt mig sedan, fru talman, bli hård mot Lars Tobisson och säga
            följande. Jag tycker att det är ynkligt och skamligt att Lars
            Tobisson från denna talarstol sprider att det skulle vara för
            möjligheten att devalvera som Sverige ställer sig utanför den
            monetära unionen. Detta är ynkligt, fru talman! Lars Tobisson
            vet att när han säger det förorsakar han omedelbart en grund för
            att spekulera mot Sverige och kronan. Lars
          </note>
          <note>
            Tobisson vet att det kan resultera i att väldigt många människor,
            2,2 miljoner svenskar, som sitter med bostadslån kan få högre
            räntor. Lars Tobisson vet dessutom, fru talman, och däri ligger
            det ynkliga, att detta icke är en politik som är möjlig och icke
            heller en politik som är önskvärd. Ändå, i det trängda partinitets
            namn, skall detta ältas från denna talarstol -
          </note>
          <note>
            inte för att skydda och stärka Sverige, utan för att om möjligt
            ta Moderaterna helskinnade ur en riksdagsdebatt. Det är ett lågvattenmärke
            som nästan bara har tangerats av en tidigare finansminister som
            i veckan försökte sig på samma typ av trick. Nog om detta.
          </note>
          <note>
            Tillbaka till ledarskapet, i Europa. Vad är det vi har sett i
            Europa omkring EMU-projektet? Jo, alltmer av diskussion som handlar
            om det går att ha en europeisk centralbank utan att samtidigt
            ha en överstatlig ekonomisk kropp, ett ekonomiskt organ, som styr
            inriktningen på finanspolitiken. Det är ju den debatten som nu
            kommer i Europa. Jag tog upp den i Björkviks
          </note>
          <note>
            Folkets Park för nästan ett år sedan, och det är jag stolt över
            att jag gjorde. När den debatten kommer,
          </note>
          <note>
            Lars Tobisson, handlar det om de federativa inslagen i unionen.
            Det blir en ny stor principiell diskussion. Låt oss ta den och
            ta den öppet - inte bakom ryggen på svenska folket, utan tillsammans
            med svenska folket!
          </note>
          <note type="speaker">
            Anf. 13 OLOF JOHANSSON (c):
          </note>
          <note>
            Fru talman! Vi välkomnar naturligtvis att det socialdemokratiska
            partiet har tagit ställning i EMU-
          </note>
          <note>
            frågan så att ett svenskt medlemskap inte blir aktuellt från
            starten den 1 januari 1999. Men frågan är mera långsiktig än så.
            I demokratier sker det ju växlingar vid makten. Det har både Göran
            Persson och Lars
          </note>
          <note>
            Tobisson med olika exempel ute i Europa beskrivit.
          </note>
          <note>
            Det har hänt även här i Sverige. Därför är det viktigt att fördjupa
            debatten om på vilket sätt svenska folket skall vara med.
          </note>
          <note>
            Jag delar helt uppfattningen att mycket av Europaprojektet står
            och faller med svenska folkets godkännande. Det är bara så det
            kan få styrka, kraft och legitimitet. Nu finns det ju andra partier
            i Sveriges riksdag som vill ha regeringsmakten - det är väl många
            som vill det - och som inte lyssnar på svenska folket utan är
            beredda att med ett vanligt politiskt beslut i Sveriges riksdag
            säga: Nu skall vi bli medlemmar i EMU. Därför är frågan värd en
            fördjupning.
          </note>
          <note>
            En av svagheterna i den socialdemokratiska partistyrelsens uttalande
            är, tycker jag, att man med så lätt hand gick ifrån grundlagsproblematiken.
            Det är en sak att hänvisa till riksdagsval och folkomröstningar.
            Men för att svenska folket skall få en mera långsiktig grund för
            sitt förtroende för statsmakterna i den här frågan krävs det stöd
            i en grundlag, så att man vet att man får vara med på den grunden
            och under en process som föutsätter flera beslut.
          </note>
          <note>
            Alla vet att det handlar om tredje fasen och Maastrichtfördraget.
            Det gäller alltså sedelutgivningsmonopolet. I den frågan är man
            ännu inte klar. Ytterligare överläggningar kommer att ske efter
            det att riksdagen har tagit sommarlov. Jag skulle vilja att statsministern
            utvecklade sin syn på grundlagen som just det trovärdighetsskapande
            momentet för svenska folket i denna viktiga fråga. Utan den komponenten
            svajar resonemanget.
          </note>
          <note>
            Anf. 14 Statminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Det är inget resonemang som svajar,
          </note>
          <note>
            Olof Johansson! Vad det handlar om när det gäller sedelutgivningsmonopolet
            är att det, såvitt vi förstår, är tämligen klart att det från
            juridiska utgångspunkter är så att det inte krävs en grundlagssändring.
            I stället för att med ett politiskt ställningstagande ge sig in
            i en fruktlös debatt om grundlagsfrågan, där expert ställs mot
            expert och där oklarhet råder, har vi valt att se frågan politiskt.
            Vi tar inte in Sverige i EMU utan att svenska folket har prövat
            frågan i val, extraval eller folkomröstning. Därmed når man naturligtvis
            det som de vill nå som ivrar för att detta är en grundlagsfråga,
            nämligen att det är folkets prövning som skall avgöra.
          </note>
          <note>
            Jag tror att vi förlorar i styrka och i debattfokus om vi nu
            förlorar oss i en diskussion om juridiska teknikaliteter. Det
            är folket som avgör och det är folket som skall ta ställning till
            om Sverige skall ta detta steg i riksdagsval, extraval eller folkomröstning.
          </note>
          <note>
            Det är socialdemokratins besked. Vi går inte in i
          </note>
          <note>
            EMU den 1 januari 1999.
          </note>
          <note type="speaker">
            Anf. 15 OLOF JOHANSSON (c):
          </note>
          <note>
            Fru talman! Jag tycker att grundläggande frågor om en nations
            suveränitet hör hemma under en grundlag. Detta är en suveränitetsfråga.
            Det skall inte vara möjligt att överlåta stora delar av bestämmanderätten
            i denna riksdag på andra forum utan att svenska folket har möjlighet
            att säga sitt.
          </note>
          <note>
            Varför räcker det då inte med folkomröstning eller riksdagsval?
            Folkomröstningar kan vara rekommenderande, och det har vi inte
            särskilt god erfarenhet av.
          </note>
          <note>
            Riksdagsval innehåller rimligen mer än bara en fråga.
          </note>
          <note>
            En folkomröstning, t.o.m. beslutande, om grundlagen på valdagen,
            är precis. Den är exakt. Då vet människor vad det handlar om.
            Jag ser, och här har vi tydligen olika uppfattning, inte detta
            som en juridisk fråga, utan det är en demokratisk fråga. Grundlagsmänniskorna
            kan naturligtvis ha litet olika uppfattningar, och det har hela
            den här processen visat.
          </note>
          <note>
            Rättschefer, tre stycken, tycker att det är rimligt att det här
            är en grundlagsfråga. Då är grundlagsexperterna med. Sedan kommer
            andra experter in i bilden med mer ekonomisk bakgrund och säger:
            Lämpligt men inte nödvändigt, för vi har redan uppgivit den här
            suveräniteten egentligen.
          </note>
          <note>
            Jag tror att det är väldigt viktigt att vi på den politiska nivån
            klargör vår position i den här frågan. Men vi får väl fortsätta
            den här debatten. Jag måste till sist säga att jag varnar för
            att lyssna på ensamma profeter, professorer, som ibland finns
            på enskilda institutioner vid Stockholms universitet.
          </note>
          <note>
            Anf. 16 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag fortsätter också gärna samtalet med Olof Johansson
            om denna fråga. I grunden har vi samma uppfattning. Det är svenska
            folket som skall avgöra. Det skall vara en öppen, demokratisk
            process, och det skall vara klart vad ställningstagandet syftar
            till.
          </note>
          <note>
            När det sedan handlar om grundlagsfrågan, tror jag att det skulle
            vara ett stickspår i debatten och den demokratiska processen att
            hamna i en träta om huruvida detta är en grundlagsfråga eller
            ej. Om vi på politiska grunder skall bestämma oss för att detta
            är en grundlagsfråga och en stor del av riksdagen tycker att det
            inte alls är det, så riskerar vi att flytta bort fokus från vad
            det handlar om: Sveriges roll i det framtida Europa och EMU:s
            inverkan på den europeiska unionen.
          </note>
          <note>
            Hur ser den union ut som kommer att växa fram?
          </note>
          <note>
            Är det en sådan union som svenska folket vill ha? Det är de diskussionerna
            det handlar om. Där vill socialdemokratin ha allt ljus, och också
            tid, för samtal och diskussion i ett land som alltid har utmärkts
            av den goda folkbildningstraditionen att faktiskt bilda sig före
            ett beslut - inte bara en elit som pekar med hela handen, utan
            hela folket.
          </note>
          <note type="speaker">
            Anf. 17 LARS LEIJONBORG (fp):
          </note>
          <note>
            Fru talman! Det var utmärkt att statsministern reagerade så kraftigt
            mot de bedrövliga siffror som vi kunde läsa i går om våra ungdomars
            insikter om rasism och om nazismens bedrövlighet.
          </note>
          <note>
            Apropå aktuella nyheter, så önskar jag att man på samma sätt
            kraftfullt - och förhoppningsvis i partipolitisk enighet - tar
            rejälare tag mot de kriminella mc-gängen. Det stod i tidningen
            i morse om att dömda får permission för att delta i fester med
            kriminella mc-gäng. Det är klart att människor reagerar oerhört
            hårt mot det. Det här att de som är med i de kriminella mc-gängen
            får sådan hjälp med anonymitet som var avsedd för att skydda vittnen,
            reagerar man naturligtvis också mot. Låt oss använda alla till
            buds stående lagar, och ändra de lagar som behöver ändras, för
            att på effektivast möjliga sätt bekämpa det här, som ju djupast
            sett också är ett hot mot demokratin och rättssamhället.
          </note>
          <note>
            Jag tror däremot att det finns en skillnad mellan oss när det
            gäller synen på hur man säkrar välståndet.
          </note>
          <note>
            Jag noterar att Göran Persson säger att nu när vi har fattat
            beslut om ökade offentliga utgifter, så har vi gjort något som
            vi vet blir bestående. Nu kan vi garantera trygghetssystemen.
            Olof Johansson sade något liknande. Det är just därför ni skall
            läsa Kjell-Olof
          </note>
          <note>
            Feldts senaste bok. Han påminner om att det inte finns något
            annat sätt att på sikt säkra välfärden än att säkra de krafter
            som skapar välståndet. Om man har massarbetslöshet, undergräver
            man på sikt de möjligheterna.
          </note>
          <note>
            Den värsta tolkningen av Göran Perssons inlägg här, var att vi
            tydligen kan garantera en god kvalitet i vården, en bra skola
            och bra trygghetssystem med den massarbetslöshet vi nu har. Lär
            av Blair! Lyssna på
          </note>
          <note>
            Feldt! Modernisera eller dö - reformera nu! Annars är
          </note>
          <note>
            Sverige återigen ganska illa ute.
          </note>
          <note>
            Kjell-Olof Feldt påminner om en mycket intressant sak. De som
            sitter längst fram på regeringsbänken, Göran Persson och Erik
            Åsbrink, brukar säga:
          </note>
          <note>
            Nu har vi greppet om statsfinanserna. Det släpper vi aldrig.
            Men sanningen är ju att just de båda - och det är de enda här
            inne som har den erfarenheten - har gjort det en gång förut. De
            satt i regeringen 1990 och
          </note>
          <note>
            1991. Då började de med balans i statsfinanserna.
          </note>
          <note>
            Men när de fick lämna regeringshögkvarteret i Rosenbad i oktober
            1991, var budgetunderskottet 60
          </note>
          <note>
            miljarder kronor.
          </note>
          <note>
            Vad jag vill säga är: Inbilla er inte att alla problem är lösta
            och att det nu bara är sötebrödsdagar som ligger framför oss!
            Skall vi klara det här, måste vi vara beredda att genomföra reformer
            så att vi stimulerar de krafter som skapar välstånd. Gör vi inte
            det, kan vi på nytt förr än vi anar hamnar i situationer då vi
            måste skära ned på de här viktiga systemen. Låt oss undvika det.
            Enda sättet att undvika det är att byta kurs, så att vi får ett
            mer företagsvänligt klimat.
          </note>
          <note>
            Anf. 18 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag är glad att Lars Leijonborg markerar enighet
            omkring avståndstagandet mot rasism, främlingsfientlighet och
            historielöshet. Det är bra. Låt oss också gemensamt bekämpa mc-gängen.
          </note>
          <note>
            Däremot är jag litet förvånad över Lars Leijonborgs bottenlösa
            fräckhet när han talar om vilka det var som släppte greppet om
            statsfinanserna. Har Lars
          </note>
          <note>
            Leijonborg hört talas om Nathalieplanen? Har Lars
          </note>
          <note>
            Leijonborg hört talas om de prognoser som gjordes av en tidigare
            finansminister som hette Wibble, som siktade på att få ihop de
            svenska statsfinanserna genom att man skruvade upp tillväxten
            till osannolikt höga tal och fick jättelika skatteinkomster i
            tabellerna? Samtidigt drog man räntan under den tyska nivån på
            ett sådant sätt att alla räntor i praktiken försvann.
          </note>
          <note>
            Har Lars Leijonborg hört talas om det? Vem släppte greppet om
            finanserna?
          </note>
          <note>
            Jag är ledsen, Lars Leijonborg, men jag tror att svenska folket
            förknippar statsfinansiellt förfall med
          </note>
          <note>
            Folkpartiet. Det är kanske Moderaternas smala lycka.
          </note>
          <note>
            Det var ju deras politik ni genomförde.
          </note>
          <note>
            Sedan skulle jag vilja höra Lars Leijonborg utveckla synen på
            ansvarstagande. Jag har ju följt alla de attacker som har riktats
            mot det ansvarstagande som Centern har stått för. Det har varit
            spott och spe.
          </note>
          <note>
            Nu kommer den stora opinionsmätningen i dag, Lars
          </note>
          <note>
            Leijonborg, som visar att utvecklingen i Folkpartiet inte är
            så där alldeles lysande för att uttrycka sig försiktigt. Ni har
            ju lagt er i skuggan av Moderaterna.
          </note>
          <note>
            Det tycks inte finnas någon uppfattning som Moderaterna har som
            ni inte är beredda att dela för att få regera med någon slags
            ny élan, som Chirac säger, en ny ansats - att peka med hela handen.
          </note>
          <note>
            Den liberala plantan trivs inte alltid så där alldeles gott i
            högerns skugga. Hur tänker Leijonborg om framtiden, om välfärden,
            om vården, om skolan?
          </note>
          <note>
            Värnas den bäst ihop med Moderaterna? Hur ser
          </note>
          <note>
            Leijonborg på det politiska arbetet? Är det fruktlös opposition
            det handlar om, eller är det resultatpolitik som räknas?
          </note>
          <note>
            Visst vore det intressant att få höra Folkpartiets syn på ledarskap
            i Europa och i Sverige. Skall vi peka med hela handen, Lars Leijonborg,
            eller skall vi lyssna på vad folk säger? Talarstolen är din.
          </note>
          <note type="speaker">
            Anf. 19 LARS LEIJONBORG (fp):
          </note>
          <note>
            Fru talman! Göran Persson hade ingen kommentar till påståendet
            att greppet om statsfinanserna tappades efter krisen 1990 då både
            Göran Persson och Erik
          </note>
          <note>
            Åsbrink satt i regeringen.
          </note>
          <note>
            Jag hoppas verkligen att det blir så att vården och skolan kommer
            att stå i centrum inför valet 1998 på det sätt som statsministern
            sade tidigare. Tyvärr har det skett försämringar på viktiga välfärdsområden
            de senaste åren. Landstingsförbundet bedömer ju, med stöd av Riksrevisionsverkets
            skatteprognoser, att uppsägningarna kommer att fortsätta. Deras
            bedömning är att fram till år 2000 kommer ytterligare
          </note>
          <note>
            30 000-40 000 människor att få lämna vården. Då kommer tabeller
            - som jag refererade från Västerbottenskuriren - att bli ännu
            värre. Nu är väntetiderna för en korsbandsoperation 110 veckor,
            en epilepsioperation 72 veckor, en diskbråcksoperation 97 veckor.
          </note>
          <note>
            Viktiga kvalitetsparametrar i vården har försämrats de senaste
            åren. Självklart är det ofta svårt att klara samma kvalitetsnivå
            med färre människor. Trots det ni sade före valet har anställda
            i kommuner och landsting minskat med över 30 000. Det är mycket
            bekymmersamt.
          </note>
          <note>
            Göran Persson och jag debatterade, i tidigare roller, Göran Perssons
            gymnasiereform. Nu kan den utvärderas. Göran Persson införde något
            som hette individuella program. Det skulle vara en nödutgång för
            dem som inte passade in i något av de andra programmen. Nu är
            de individuella programmen den näst största programformen i gymnasieskolan.
          </note>
          <note>
            Är inte detta i sig bevis för att Göran Perssons gymnasiereform
            misslyckades? Är inte den skrivelse som Ylva Johansson avlämnade
            till riksdagen för en tid sedan där hon föreslår ett nytt lärlingssystem
            också ett bevis för att Göran Perssons gymnasiereform förstörde
            de ansatser till lärlingssystem som fanns tidigare? Är inte båda
            exemplen bevis för att den kritik som jag anförde mot Göran Perssons
            gymnasiereform var berättigad?
          </note>
          <note>
            Det här är viktiga kvalitetsfrågor. Vi klarar inte vården och
            skolan om vi inte både får bra riktlinjer från statsmakterna,
            återinför vårdgarantin, bättre utvärderingsformer, obligatoriska
            regelbundna nationella utvärderingar i skolan och att verksamheterna
            får ökade resurser.
          </note>
          <note>
            Mycket tyder på att det regeringen hittills har gjort inte duger.
            Jag återknyter till mitt förra inlägg: Det som på lång sikt blir
            avgörande för vårdens och skolans resurser är om vi klarar att
            få ett sådant företagsklimat att människor vågar satsa. Göran
            Persson talar om en SCB-undersökning. Det har lagts fram en till
            i dag. Den bevisar att nyföretagandet i landet minskat. Det är
            ju det som är kärnan i den kris vi talar om.
          </note>
          <note>
            Anf. 20 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Först några ord om gymnasiereformen. Den var aldrig
            avsedd att vara statisk, Lars Leijonborg. Den skulle ständigt
            utvärderas, förändras och anpassas till ungdomarnas behov. Vi
            befinner oss i en starkt föränderlig värld. Skolan kan inte stå
            still.
          </note>
          <note>
            Jag har sett att Folkpartiet har fått kritik för att ni inte
            har uppmärksammat de svagaste elevernas situation i skolan i ert
            nya skolpolitiska program. Jag kan förstå den kritiken. Lägger
            man sig i skuggan av Moderaterna, hamnar man i eliternas värld.
          </note>
          <note>
            Det finns en gymnasieskola även för de pojkar och flickor som
            inte har trivts i skolsystemet. Också de skall hitta sin plats.
            Då kan ett individuellt program av och till faktiskt vara en lösning
            för dem. Det skulle aldrig falla mig in att kalla detta för ett
            misslyckande.
          </note>
          <note>
            Leijonborgs inledande synpunkt var att det försvinner ytterligare
            30 000-40 000 människor i vården
          </note>
          <note>
            - om man skall tro prognoserna.
          </note>
          <note>
            Kan vi inte komma överens om, Lars Leijonborg, här och nu, att
            vi stoppar detta? Vi skall använda de resurser som växer fram
            i Sverige för att inte ytterligare försämra och dra ned på kvaliteten.
            Har Lars
          </note>
          <note>
            Leijonborg något politiskt utrymme att göra detta?
          </note>
          <note>
            Ingår ett sådant avtal? Eller är sneglingen åt höger av sådant
            slag att det är en bindning?
          </note>
          <note>
            Leijonborg trumpetar ut behovet av en ny politik och ny moderatledd
            regering. Den kommer att ytterligare dra ned på resurserna till
            kommunerna och landstingen, till skolan, vården och omsorgen.
            Jag är beredd att göra upp nu här i kammaren med Leijonborg. Låt
            oss satsa på en politik som gör att resurserna behålls i kommuner
            och landsting. Men Folkpartiet kanske inte får det - med tanke
            på sällskapet.
          </note>
          <note>
            Min lilla undring är hur strategin och taktiken ser ut i Folkpartiet,
            som har lagt sig så nära det parti som är så på kollisionskurs
            med folkpartistiska paradfrågor som vård och skola, resurser,
            löner till lärare och sjuksköterskor. Hur den taktiken och strategin
            ser ut fick jag inget svar på. Det får väl andra fortsätta att
            ställa frågor om. Jag fick inte heller svar på om man i
          </note>
          <note>
            Folkpartiets Sverige pekar med hela handen och talar om hur folket
            skall gå, eller om man i Folkpartiets
          </note>
          <note>
            Sverige har en folkbildande attityd och lyssnar innan beslut
            fattas.
          </note>
          <note>
            Sällskapet, Lars Leijonborg, ger anledning att ställa den typen
            av frågor till Folkpartiet.
          </note>
          <note type="speaker">
            Anf. 21 GUDRUN SCHYMAN (v):
          </note>
          <note>
            Fru talman! Jag är glad att också Göran Persson tog upp de senaste
            rapporterna om tillståndet för eleverna i skolan i fråga om synen
            på förintelsen. Jag är glad över en inbjudan till brett samarbete
            om detta.
          </note>
          <note>
            Ställer sig Göran Persson positiv till den inbjudan jag gjorde
            om att diskutera skolan? Det handlar inte bara om vilka betyg
            som skall sättas, utan också om innehållet, pedagogiken, att ha
            en seriös diskussion om bildningen och utbildningens roll i det
            svenska samhället. Där ingår sådant som historieskrivning, syn
            på demokrati och mänskliga rättigheter. Det skulle vara värdefullt
            med en sådan seriös debatt.
          </note>
          <note>
            Det är riktigt att det går en skiljelinje i den svenska politiken
            i synen på välfärden. Jag tror att det kommer att bli tydligt
            i valrörelsen. Jag hoppas att det blir så. Det går en skiljelinje
            mellan oss som tycker att vi skall ta ett gemensamt ansvar med
            en gemensam finansiering - den skall vara solidarisk och rättvis
            -
          </note>
          <note>
            och de som tycker att det är en angelägenhet som var och en får
            sköta själv.
          </note>
          <note>
            Göran Persson talar vackert om detta. Men när man tittar på de
            förslag som regeringen har lagt fram om den ekonomiska politiken,
            är det riktigt som Lars
          </note>
          <note>
            Leijonborg säger. Enligt beräkningarna kommer det att försvinna
            40 000-60 000 jobb inom kommun- och landstingssektorn. Det är
            bekymmersamt, eftersom det rör just de verksamheter vi vill värna
            och utveckla.
          </note>
          <note>
            Vi vet också att ytterligare arbetslöshet kostar på.
          </note>
          <note>
            Ett ytterligare bekymmer i dag är att mycket av de pengar som
            regeringen nu har tänkt sig att tillföra kommunerna äts upp av
            ökade socialbidragskostnader. Skatteunderlaget minskar på grund
            av arbetslösheten. Ersättningsnivåerna i försäkringssystemen i
            akassan och sjukförsäkringen räcker inte, och studiemedelssystemen
            är inte tillräckligt utbyggda. Detta äter upp tillskottet till
            kommunerna, vilket gör att man inte kan genomföra dessa satsningar.
          </note>
          <note>
            Göran Persson inbjöd nu här Folkpartiet till att forma en politik
            som ser till att stoppa de ytterligare nedskärningarna. Jag accepterar
            erbjudandet. Jag kan göra det därför att Vänsterpartiet har lagt
            fram finansierade förslag som innebär just att stoppa ytterligare
            nedskärningar, att öka ersättningsnivåerna i a-kassa och sjukförsäkring
            och att tillföra kommunsektorn 15
          </note>
          <note>
            miljarder fram till år 2000.
          </note>
          <note>
            Förslagen finns. Min undran är: Varför ställer ni inte upp på
            dem? De finns finansierade. Vi har andra förslag som också skulle
            innebära förbättringar både för sysselsättningen och för kvaliteten
            i välfärden. De gäller sextimmarsdagen, eller 30 timmars arbetsvecka.
          </note>
          <note>
            Vi har också de förslagen finansierade. Varför vill ni inte vara
            med på det? Varför vill ni inte nu vara med på att säkra trygghetssystemen,
            att bygga tryggheten och skapa ett bättre samhälle för fler?
          </note>
          <note>
            Anf. 22 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Vi lovar inte mer än vad vi kan hålla.
          </note>
          <note>
            Folk skall kunna lita på de besked som ges. När Gudrun Schyman
            nu räknar upp alla goda ting säger hon att de är finansierade
            i Vänsterpartiets motioner. Det är det ju genom att ni har tagit
            i anspråk någonting som kallas för budgetmarginal, och som i sin
            tur inte alls är finansierat.
          </note>
          <note>
            Visst kan Gudrun Schyman dra på litet extra. Det finns mer att
            kräva om man använder sig av budgetmarginaler som ett sätt att
            finansiera nya reformer.
          </note>
          <note>
            Det gör inte vi. Besked skall ges; och det skall vara egna pengar,
            inte lånade pengar. Vi skall inte tillbaka i moraset igen, inte
            ens med Vänsterpartiet som förtecken.
          </note>
          <note type="speaker">
            Anf. 23 GUDRUN SCHYMAN (v):
          </note>
          <note>
            Fru talman! Jag tror inte att Göran Persson har läst vår ekonomiska
            motion ordentligt. Det är faktiskt inte så att vi finansierar
            alla våra förslag med det konto som finns för oförutsedda utgifter.
            Vi har också en väldigt starkt omfördelning i vår ekonomiska politik
            som stärker våra möjligheter att göra mer djärva och framåtriktade
            satsningar.
          </note>
          <note>
            Vi har en omfördelning genom att vi höjer skatt för rika företag
            och personer med höga inkomster med 28 miljarder och sänker skatten
            för fattiga företag och personer med 26 miljarder. Det skapar
            ett utrymme för satsningar, bl.a. på ekologisk omställning och
            skattesänkningar för små företag samt satsningar på sex timmars
            arbetsdag eller 30 timmars arbetsvecka.
          </note>
          <note>
            Det är ett sätt att få fart på ekonomin så att pengar som finns
            men inte används förs över till områden där de skulle skapa både
            välfärd och sysselsättning. Vi menar att det är möjligt att göra
            nu. Vi tror också att det finns ett stort folkligt stöd för den
            här typen av omfördelning. Jag har svårt att förstå varför Göran
          </note>
          <note>
            Persson inte vill vara med på det. Erbjudandet finns, och det
            är finansierat till sista krona och öre.
          </note>
          <note>
            I frågan om EMU och grundlagsändring eller ej, kan man om man
            i det ena läget bedömer juridiken som underställd politiken också
            göra det i det andra läget. Jag vill ge det som ett tips till
            Olof Johansson.
          </note>
          <note>
            Han och jag har suttit på samma möten, där Olof
          </note>
          <note>
            Johansson har sagt: Vi kommer aldrig att gå med grundlagsändringar
            som innebär att vi öppnar för ett
          </note>
          <note>
            EMU-medlemskap innan vi har fått ett folkomröstning.
          </note>
          <note>
            Om nu regeringens tolkning är att vi inte behöver ha en grundlagsändring
            vad gäller möjligheten att trycka sedlar, måste Olof Johansson
            i rimlighetens namn säga nej till den grundlagsändring som innebär
            att vi ger Riksbanken självständighet i en sådan utsträckning
            att det blir möjligt för en eventuell annan regeringsmajoritet
            att ansluta Sverige till EMU.
          </note>
          <note>
            Detta måste klaras ut. Det är en viktig fråga. Skall vi säga
            att politiken står över juridiken - vilket jag gärna gör - måste
            vi skaffa oss försäkringar om att utfästelsen om att folket skall
            få säga sitt också omfattas av en eventuell borgerlig majoritet.
            Jag har inte hört något från vare sig Högern, Folkpartiet eller
          </note>
          <note>
            Kristdemokraterna om att också ni är med på att folket skall
            få säga sitt.
          </note>
          <note>
            Det är först när vi har en samsyn om detta som vi kan säga att
            det gäller. Så länge vi inte har det måste vi som absolut vill
            har en folkomröstning om den här frågan se till att det inte görs
            några grundlagsändringar som möjliggör för en annan enkel majoritet
            att genomföra anslutningen. Olof Johansson och Göran
          </note>
          <note>
            Persson skall fortsätta den här debatten. Det vore väldigt klargörande
            för många av oss att få höra hur de ser på detta. Jag hoppas att
            ni har taletid kvar till att utveckla debatten också här i dag.
          </note>
          <note type="speaker">
            Anf. 24 BIRGER SCHLAUG (mp):
          </note>
          <note>
            Fru talman! Debatten om EMU är intressant. Vi har faktiskt fattat
            ett enhälligt beslut i Sveriges riksdag att inte ändra grundlagen
            förrän vi fattar ett beslut i Sveriges riksdag att Sverige skall
            gå med i EMU.
          </note>
          <note>
            Det är det som gäller. Dessutom skulle jag vilja fråga
          </note>
          <note>
            Olof Johansson - som ju har taletid kvar - om han ställer upp
            på att här i riksdagen kräva en beslutande folkomröstning om EMU
            på valdagen. Ställer Olof
          </note>
          <note>
            Johansson upp på det? Annars låter det litet taffligt.
          </note>
          <note>
            Till Göran Persson vill jag säga: Jag tycker att det var väldigt
            bra - man kan ju ge beröm när man tycker att någonting är bra
            - att Socialdemokraterna och regeringen hårt markerar mot Moderaterna
            när det gäller nedskärningar i kommuner och landsting. Det är
            alldeles utmärkt. Att det sedan bakom dessa ord döljer sig att
            kommuner och landsting får tillbaka en del av det man har tagit
            tidigare är en annan sak. Men det är ändå bra att man återför
            pengar. Det tycker jag att regeringen skall ha en eloge för.
          </note>
          <note>
            Göran Person tog också upp rasism, främlingsfientlighet och annat.
            Det är en viktig fråga. Många ungdomar tvivlar på demokratin.
            Varför är det så?
          </note>
          <note>
            Kan det möjligtvis bero på att alltfler ungdomar känner sig utanför,
            att alltfler föräldrar är arbetslösa och att alltfler föräldrar
            lever under social och ekonomisk stress och känner sig utanför
            samhället? När klyftorna ökar, ökar också konflikterna i samhället.
            Det är grogrunden för våld, främlingsfientlighet och rasism. Jag
            ser att Göran Persson nickar till detta, och det är bra.
          </note>
          <note>
            Jag och Miljöpartiet hör inte till dem som har kritiserat Socialdemokraterna
            för att man har sanerat statens budget. Absolut inte. Däremot
            har vi gång på gång kritiserat det sätt på vilket det sker - och
            jag hoppas att vi nu kan få en ändring på detta. Man kan göra
            besparingarna på ett sådant sätt att man inte ökar klyftorna i
            samhället.
          </note>
          <note>
            Vi kan ta barnbidragen som ett exempel. I stället för att skära
            lika för alla -, så att det drabbar mig som är höginkomsttagare
            lika hårt som min granne som har en verkligt låg inkomst - skulle
            man ha kunnat höja barnbidraget till 1 000 kr och beskattat det.
            Staten hade ändå sparat lika mycket pengar, enligt Finansdepartementets
            fördelningspolitiska sektion, som jag tror att det t.o.m. heter.
          </note>
          <note>
            Regeringen hade kunnat införa ett brutet tak för socialförsäkringar,
            a-kassa, osv. så att ersättningen varit högre för de första pengarna
            som intjänades. När man kommit upp i inkomst skulle ersättningsnivån
            varit litet lägre för den del av inkomsten som ligger över 13
            000-14 000 kr i månaden. Då hade inte klyftorna och grogrunden
            för främlingsfientlighet och våld ökat. Tyvärr har det sätt på
            vilket regeringen har sparat lett till ökade konflikter i samhället.
          </note>
          <note>
            Jag ställde två frågor i mitt första inlägg, och det krävs egentligen
            väldigt korta svar. För det första: Om man nu skriver om det avtal
            som vi folkomröstade om i valet om EU-medlemskap, varför kan inte
            svenska folket också få fatta beslut om det vill ha det nya avtalet
            eller inte? För det andra: Om man sänker arbetstiden från 40 timmar
            till 35 timmar på socialdemokraternas rikskansli i Stockholm,
            innebär det att man gör lika mycket och inte behöver anställa
            fler, eller medför det att man måste anställa fler människor?
          </note>
          <note>
            Om det är så är detta ett starkt skäl att sänka arbetstiden från
            40 till 35 timmar. Gör man lika mycket ändå så är det väldigt
            kaotiskt. Då jobbar man ineffektivt på Socialdemokraternas kansli
            i Stockholm!
          </note>
          <note>
            Anf. 25 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Det finns mycket i Birger Schlaugs inlägg som jag
            skulle vilja ägna en djup och ingående analys.
          </note>
          <note>
            Arbetstidsfrågan är en sådan fråga, i vilken jag måste säga att
            vi definitivt har plats och utrymme för nytänkande i Sverige.
            Det skulle vara intressant om
          </note>
          <note>
            Birger Schlaug efter stämman hade berättat för oss andra hur
            han ser på möjligheterna att minska klyftorna i samarbete med
            Moderaterna. Det var ju ett budskap som gick ut från stämman.
          </note>
          <note type="speaker">
            Anf. 26 BIRGER SCHLAUG (mp):
          </note>
          <note>
            Fru talman! Det var litet synd att Göran Persson inte tog tillfället
            i akt och svarade ja eller nej på frågan om en folkomröstning.
            När vi sade ja till ett svenskt medlemskap i EU sade vi faktiskt
            också ja till det avtal som då förelåg. När man nu i grunden förändrar
            avtalet och tar de små stegens tyranni mot alltmer överstatlighet
            förstår jag inte varför svenska folket inte skall få rätten att
            säga ja eller nej till detta avtal. Jag förstår inte det, Göran
            Persson. Göran Persson har säkert några sekunders taletid kvar.
            Gå upp och säg ett ja eller ett nej, och ge gärna också en kort
            förklaring till varför!
          </note>
          <note>
            Jag är rädd för att Socialdemokraterna förstör arbetstidsfrågan
            genom att säga att man skall låta arbetsmarknadens parter göra
            upp. I så fall kommer arbetstiden att sänkas med några få minuter
            varje vecka. Visst ger det välfärdsvinster på sikt, men skall
            man skapa jobb måste man ta många timmar på en gång. Jag frågar
            en gång till: Skapar det fler jobb eller inte om man sänker arbetstiden
            från 40 till 35 timmar på kansliet för dem som nu har 40-timmarsvecka
            där?
          </note>
          <note>
            Ett svar vore intressant. Jag har hört många socialdemokrater
            säga att en arbetstidssänkning inte skapar några nya jobb. Om
            man kan man sänka arbetstiden med fem timmar utan att få mindre
            gjort blir frågan:
          </note>
          <note>
            Varför jobbar man så ineffektivt på kansliet i dag?
          </note>
          <note>
            I mitt första inlägg tog jag upp frågan om miljöpolitiken. Jag
            tror att miljöministern vill väl, och att
          </note>
          <note>
            Miljödepartementet kämpar på. Jag är fullständigt övertygad om
            det. Men så kommer då näringsministern och civilministern och
            ställer till det. Frågan om en miljöbalk är ett väldigt viktigt
            vägval för regeringen just nu. Innehållet i miljöbalken är ett
            viktigt vägval. Skulle Socialdemokraterna svika där också är det
            allvarligt. Det vore ytterligare ett bevis på att problemet i
            Sverige inte är att det finns skillnader mellan socialdemokrater
            och moderater, utan att likheten är så stor. Det är det som är
            själva problemet.
          </note>
          <note>
            Det står nog klart för Göran Persson att vi i Miljöpartiet alltid
            har sett Moderaterna som stående oerhört långt ifrån oss när det
            gäller rättvisa och fördelning i samhället. Det gäller i väldigt
            många frågor. Men problemet är att Socialdemokraterna också står
            åt det moderata hållet när det gäller fördelningspolitik och i
            många andra frågor. Regeringen hade kunnat spara på ett sätt som
            inte hade drabbat dem som har det sämst.
          </note>
          <note>
            Vad är det för politik som Socialdemokraterna för när det gäller
            EMU och Riksbankens självständighet?
          </note>
          <note>
            Inte är det den gamla socialdemokratiska politiken,
          </note>
          <note>
            Göran Persson. Det är moderat penningpolitik.
          </note>
          <note>
            Problemet i Sverige är inte att det är stora skillnader mellan
            Göran Perssons och Lars Tobissons partier. Problemet är att det
            är alldeles för stora likheter.
          </note>
          <note>
            Jag har just fått ett besked från Bryssel om att EU-
          </note>
          <note>
            kommissionen inte har några funderingar på att se till att de
            anställda vid EU-kommissionens kontor i olika länder skall få
            betala nationella skatter. De skall få fortsätta ha dessa mycket
            låga skatter. Jag tycker att det skulle vara intressant att höra
            något parti utveckla detta. Moderaterna har säkert ganska mycket
            taletid kvar. Är det rimligt att man skall slippa betala nationella
            skatter bara för att man är anställd vid EU-
          </note>
          <note>
            kommissionen? Ja eller nej?
          </note>
          <note type="speaker">
            Anf. 27 ALF SVENSSON (kd):
          </note>
          <note>
            Fru talman! Jag tror inte att det räcker med enbart information
            och rationella resonemang när vi allesammans vill rensa ut rasism
            och förskräckande okunnighet om förintelsen. Det var därför jag
            uppehöll mig en hel del i mitt anförande vid etikens och religionens
            roll i sammanhanget.
          </note>
          <note>
            I går sade en professor i ett TV-program något om att om det
            skulle vara så att skalbaggarna riskerade att försvinna skulle
            han kunna acceptera att några få människor så att säga ställdes
            åt sidan så att skalbaggarna skulle få leva. Jag är naturligtvis,
            precis som alla ni övriga, helt övertygad om angelägenheten av
            att skalbaggar och den biologiska mångfalden får finnas kvar.
            Men sådana här relativistiska resonemang om människovärdet tror
            jag skapar den förvirring vi nu märker i undersökningarna på gymnasieskolorna.
          </note>
          <note>
            Jag måste ställa en fråga till Göran Persson. Blair har nämnts
            här, och även den franska valvinsten.
          </note>
          <note>
            I Labours program står följande: Vi vill vidmakthålla familjen
            som det säkraste medlet för att uppfostra våra barn. Familjerna
            är kärnan i vårt samhälle. De skall lära ut skillnaden mellan
            rätt och fel. De skall vara det första försvaret mot asocialt
            beteende. Misslyckande för familjerna skadar samhällets struktur.
          </note>
          <note>
            Labour ser inte familjerna och staten som rivaler när det gäller
            att möta medborgarnas behov.
          </note>
          <note>
            Det låter som en kristdemokratisk programförklaring. Det skulle
            vara intressant att höra om Göran
          </note>
          <note>
            Persson säger sig stå bakom detta blairska uttalande.
          </note>
          <note>
            Det går ju väldigt fort att svara ja eller nej på det.
          </note>
          <note>
            Anf. 28 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag ställer mig inte bara bakom det -
          </note>
          <note>
            jag tycker att det är bra. Jag kan inte förstå att Alf
          </note>
          <note>
            Svensson gör politisk sak av detta. Problemet är att
          </note>
          <note>
            Storbritannien hade en högerregering som bröt sönder samhället
            och som gjorde den här typen av politiska markeringar nödvändiga.
            Det var en högerregering som aldrig lutade sig mot bergspredikan.
            Frågan är varför Alf Svensson tror att Tories svenska motsvarighet
            skall hjälpa honom att genomföra bergspredikan. Berätta det!
          </note>
          <note type="speaker">
            Anf. 29 ALF SVENSSON (fp):
          </note>
          <note>
            Fru talman! Detta var ett mycket intressant konstaterande. Det
            skall jag repetera i valet - det kan jag lova Göran Persson. Detta
            stöd för familjepolitiken har icke av någon socialdemokrat under
            de senaste
          </note>
          <note>
            20-25 åren uttalats i riksdagens talarstol. Det är unikt!
          </note>
          <note>
            Jag tackar för detta. Jag är glad över att Sverige har en statsminister
            som avviker från sitt partis program i de här frågorna och från
            sitt partis beteende när det gäller att aktivera sig för familjernas
            rätt, betydelse och behov i samhället. Tack, Göran Persson! Lycka
            till i fortsättningen när det gäller att få partiet med i detta.
          </note>
          <note>
            Det lät nästan som att Göran Persson var inne på att återupprätta
            vårdnadsbidraget. Det är ändå det som innebär att familjen får
            någon bestämmanderätt själv gentemot staten. Det är tydligen det,
            och en del andra aktiviteter, vi kan vänta oss. Tack, Göran Persson!
            Jag är nöjd med det svaret. Det är unikt att en socialdemokrat
            uttrycker sig så positivt om detta. Det har inte hänt förr.
          </note>
          <note>
            Anf. 30 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tror att paniken börjar lysa ur Alf
          </note>
          <note>
            Svenssons vackra ögon. Men det var en självklarhet som deklarerades
            från talarstolen. Det som är en självklarhet i Sverige var en
            nödvändighet i Högerns
          </note>
          <note>
            Storbritannien.
          </note>
          <note>
            När Alf Svensson hade krumbuktat sig runt blev det vårdnadsbidrag.
            Vård av sjuk man i hemmet, som det väl översattes till en gång
            i tiden. Det skedde dessutom på kredit, Alf Svensson, i valrörelsens
            slutspurt och firades på kristdemokraternas kansli med tårtätning.
            Vi kommer ihåg det. Säkert bidrog det till att svenska folket
            sade att nu räcker det.
          </note>
          <note>
            Etik och moral är också att låta bli att skuldsätta dem som kommer
            efter oss. Familjens betydelse behöver vi inte tvista om. Min
            inledande vädjan om historieundervisning var kopplad till familjen
            i det svenska samhället.
          </note>
          <note type="speaker">
            Anf. 31 LARS TOBISSON (m):
          </note>
          <note>
            Fru talman! Jag har inte förutspått en svensk devalvering. Men
            för utomstående betraktare är det obegripligt att ett land som
            har åtagit sig att delta i det europeiska valutasamarbetet och
            som kan kvalificera sig för sådant deltagande ändå ställer sig
            vid sidan av, med åtföljande högre räntor och skakigare krona.
          </note>
          <note>
            Med nuvarande politik utan skattesänkningar och strukturella
            reformer på t.ex. arbetsmarknaden kommer en flytande svensk krona
            att successivt sjunka i värde. Då blir vi alla fattigare.
          </note>
          <note>
            Den här debatten, fru talman, har handlat om de två alternativen
            i svensk politik. Avveckling står mot utveckling. Socialdemokraterna
            vill avveckla kärnkraften för att säkra regeringsinnehavet, avveckla
            arbetskraften för att frisera arbetslöshetssiffrorna, avveckla
            Sverige från Europa för att slippa möta den opinion som de inte
            vågar leda eller bilda.
          </note>
          <note>
            Jag begär inte att Göran Persson skall peka med hela handen.
            Men det är ett demokratiskt anständighetskrav att Göran Persson
            visar sin hand och anger vad han själv anser i EMU-frågan.
          </note>
          <note>
            Vi moderater begär förtroende för vårt alternativ.
          </note>
          <note>
            Vi söker den politiska makten för att vara med och genomdriva
            ett liberalt systemskifte, en nydaning av det svenska samhället,
            som tar sin utgångspunkt i människornas talanger, behov, arbetsvilja,
            drömmar och uppfinningsrikedom - en politik som ser som sin viktigaste
            uppgift att riva hinder för alla former av mänsklig växt. Vi vill
            forma ett nytt och bättre Sverige, ett land där friheten är större,
            skatterna lägre och regleringarna färre. Vi vill forma ett samhälle
            där de som råkar illa ut inte blir bortglömda av en politisk sektor
            med ambitioner att kontrollera allt och alla.
          </note>
          <note>
            Vi har presenterat vår politik. Vi inbjuder alla intresserade
            till en allians för förnyelse. Kort sagt: Vi vill utveckling,
            regeringen vill avveckling. Så ser alternativen ut, och jag är
            övertygad om att medborgarna förstår att välja mellan dem. Jag
            hoppas också att det kommer till uttryck i det val vi går till
            mötes
          </note>
          <note>
            1998, då vi kan få en start för ett nytt och bättre Sverige.
            Tack för i dag!
          </note>
          <note>
            Fru talman! Tack också för mig! Jag hoppas på avlösning i den
            här rollen i fortsatta partiledardebatter, men jag ställer gärna
            upp och talar mera med
          </note>
          <note>
            Göran Persson i fortsättningen.
          </note>
          <note type="speaker">
            Anf. 32 GUDRUN SCHYMAN (v) replik:
          </note>
          <note>
            Fru talman! Med de här debattreglerna blir det inte mycket lönt
            att ta replik på någon som inte har någon tid kvar. Jag kan i
            alla fall hastigt säga att jag hade tänkt fråga Lars Tobisson
            - han kan kanske använda kroppsspråk: Hur har ni tänkt er att
            svenska folket skall få säga sitt i EMU-frågan? Ni har ju inte
            sagt någonting om det.
          </note>
          <note>
            Jag vet inte hur det här kan uttryckas i kroppsspråk. Men jag
            kan ställa frågan väldigt enkelt: Kan ni tänka er att svenska
            folket i ett val av något slag, en folkomröstning t.ex., skall
            få säga sitt i EMU-frågan?
          </note>
          <note>
            Kan jag få en nick?
          </note>
          <note>
            Jag ser inget. Jag är ledsen, det gick inte att få någon klarhet.
          </note>
          <note type="speaker">
            Anf. 33 OLOF JOHANSSON (c):
          </note>
          <note>
            Fru talman! Det tycks finnas behov av mycket kroppsspråk i fortsättningen.
          </note>
          <note>
            Den här debattordningen gör att man måste samla ihop de bemötanden
            som kommit från olika håll, och det skall jag göra.
          </note>
          <note>
            Lars Leijonborg inledde med att konstatera att jobb är något
            som kostar. Han sade också att riktiga jobb skapar resurser. Sedan
            gjorde han ett val mellan dessa båda, och menade att det finns
            en motsättning mellan dem.
          </note>
          <note>
            Jobb är något som kostar. Det brukar kallas lön.
          </note>
          <note>
            Jag trodde att vi var överens om det. Riktiga jobb skapar resurser.
            Ja, självfallet, om det är riktiga jobb.
          </note>
          <note>
            Jag tycker inte om klyschan "riktiga". Det finns alltför mycket
            av nedlåtande attityd i det begreppet, och jag tycker att Lars
            Leijonborg borde hålla sig för god för att använda det. Det hör
            hemma i andra partier.
          </note>
          <note>
            Det finns ju vissa restriktioner, vissa begränsningar i våra
            möjligheter att hantera det här med att skapa sysselsättning.
            Egentligen har vi bara möjlighet att skapa förutsättningar för
            sysselsättning. Skapa jobb kan vi göra i den offentliga sektorn
            genom att anställa fler, och det kostar.
          </note>
          <note>
            Men varenda investeringskalkyl i det här landet och andra länder
            är beroende av hur snabbt man kan få tillbaka pengarna. Jag hoppas
            att vi är överens om sådana här elementära saker.
          </note>
          <note>
            Dessa investeringskalkyler är beroende av den långa räntan. Det
            måste en ledamot av finansutskottet ha funderat över någon gång
            ibland. Därför måste den hållas låg, också för boendekostnadernas
            och andra sakers skull. Om vi då inte håller ordning på de offentliga
            finanserna blir investeringsräntan högre och investeringar mindre
            lönsamma.
          </note>
          <note>
            Egentligen är det litet genant att behöva tala om sådana här
            elementära ekonomiska fakta. Men den debatten förs ju aldrig,
            utan man försöker göra det till en retorisk fråga. Det här är
            inte retorik, det här är ekonomi, Lars Leijonborg.
          </note>
          <note>
            Det finns en annan restriktion i den ekonomiska politiken. Med
            nedvärderad krona kan naturligtvis exportnäringen sälja. Vi ökade
            exporten med 7 %
          </note>
          <note>
            under första kvartalet, som ett exempel. Men det är ju inte någon
            långsiktig lösning att värdera ned kronan.
          </note>
          <note>
            Dessutom blir det mycket dyrare att betala tillbaka det vi har
            lånat utomlands - över 400 miljarder. Så vad skulle det vara för
            långsiktig lösning?
          </note>
          <note>
            Vi kan alltså inte handla så att räntan stiger och kronan sjunker.
            Detta förutsätter ordning och reda i de offentlig finanserna,
            för annars sker just detta som gör det omöjligt att skapa förutsättningar
            för konkurrenskraftiga jobb i Sverige. Alltså måste man börja
            där.
          </note>
          <note>
            Till sist handlar det alltså om att vi själva skall bestämma
            hur vi skall gynna arbete och företagande utan att följden blir
            att det drabbar just dem vi vill hjälpa. Det som drabbar dem är
            höjd ränta. Den urholkar dessutom statens budget eftersom vi har
            lånat en del som ni vet. Som lök på laxen vill Folkpartiet höja
            konsumentpriserna och därmed räntan genom att återgå till 25 %
            när det gäller matmomsen.
          </note>
          <note>
            Jag tror att det är viktigt att vi reder ut den här typen av
            grundläggande frågor. Självfallet är det också så att nu när vi
            skapar utrymme i statens budget har vi också möjligheter att skapa
            förutsättningar för jobb utan att det drabbar dem vi vill hjälpa.
            Det är svaret till Lars Leijonborg.
          </note>
          <note type="speaker">
            Anf. 34 GUDRUN SCHYMAN (v) replik:
          </note>
          <note>
            Fru talman! Det mesta av det som Olof Johansson sade riktade
            sig ju inte till mig, men jag tar ändå tillfället i akt att använda
            den taletid som jag har kvar.
          </note>
          <note>
            Det är viktigt att reda ut saker, säger Olof Johansson, och det
            tycker också jag. Eftersom Olof Johansson har taletid kvar skulle
            jag väldigt gärna vilja få er syn på den föreslagna grundlagsändringen
            utredd. Ni har ställt er bakom den ändring som innebär att vi
            i praktiken underlättar för en annan politisk majoritet att genom
            en enkel röstövervikt i riksdagen ansluta
          </note>
          <note>
            Sverige till den ekonomiska och monetära unionen.
          </note>
          <note>
            Det här måste vara en oerhört viktig fråga för
          </note>
          <note>
            Centerpartiets väljare och säkerligen även medlemmar att få klarhet
            i. Jag vill väldigt gärna ha ett besked i den här frågan, Olof
            Johansson.
          </note>
          <note type="speaker">
            Anf. 35 OLOF JOHANSSON (fp) replik:
          </note>
          <note>
            Fru talman! Ja, varför skulle jag ta upp en debatt med statsministern
            i den här frågan, om jag inte ville skapa klarhet? Men nu skall
            jag inte dra in Göran
          </note>
          <note>
            Persson i det här.
          </note>
          <note>
            Vi står för att det bästa beslutet när det gäller
          </note>
          <note>
            EMU fattas i en beslutande folkomröstning på valdagen. Det gäller
            att få majoritet för det. Alltså måste man tala om det bästa beslutet.
            Vi kan inte tvinga fram detta här, men det krävs - det vet alla
            som kan sin grundlag - 117 röster för att en minoritet här i riksdagen
            skall kunna tvinga fram frågan till behandling.
          </note>
          <note>
            Detta är punkt ett. Vår position är klar, och det är svaret till
            Birger Schlaug. Han behöver alltså inte upprepa den frågan.
          </note>
          <note>
            Det är däremot klart att vi inte vill bryta förpliktelser. Till
            skillnad från Gudrun Schyman menar vi att ingångna avtal gäller
            i politiken, i grundlagsfrågor och i fördragsfrågor med främmande
            länder och organisationer. Det är därför viktigt att vi får klarhet
            i den här frågan. Blir sedelmonopolet en grundlagsfråga eller
            ej? Vi anser att det är en grundlagsfråga. Det är detta som skall
            visa om vi är beredda att avstå suveränitet. Det är inte vad jurister
            tolkar fram, utan det är ett politiskt ställningstagande som sker
            här i riksdagen. Det är här som vi beslutar i frågan om vi skall
            överlåta suveränitet eller ej.
          </note>
          <note>
            Jag håller fast vid min position att det som vi vill åstadkomma
            är en mera långsiktig trygghet för svenska folket när det gäller
            hanteringen av EMU-frågan.
          </note>
          <note>
            Det är klart att det kan finnas skillnader mellan en regering
            och ett parti - därav debatten med Göran
          </note>
          <note>
            Persson, och jag lyssnade noga.
          </note>
          <note type="speaker">
            Anf. 36 GUDRUN SCHYMAN (v) replik:
          </note>
          <note>
            Fru talman! Också jag har försökt att lyssna noga, och såvitt
            jag har hört från Göran Persson är regeringens bedömning att det
            inte behövs någon grundlagsändring för att förändra sedelmonopolet.
            Det innebär att den grundlagsändring som vi har att ta ställning
            till inte är den som vare sig Olof Johansson eller jag tycker
            är det bästa scenariot, utan vad det gäller är om vi skall göra
            det möjligt för en enkel majoritet i den svenska riksdagen att
            efter valet 1998
          </note>
          <note>
            ansluta Sverige till EMU utan att dessförinnan ha hört svenska
            folket.
          </note>
          <note>
            Det är den fråga som man måste ta ställning till.
          </note>
          <note>
            Vi säger nej. Man skall inte genomföra en grundlagsändring som
            gör att detta över huvud taget blir möjligt. Det gör vi med hänsyn
            till demokratin och för att ge svenska folket möjlighet att på
            ett korrekt sätt ta ställning.
          </note>
          <note>
            Jag tycker att Olof Johanssons sätt att resonera går ut på att
            det är viktigare med fempartiuppgörelsen än att svenska folket
            får delta i en demokratisk process.
          </note>
          <note>
            Härvidlag måste Olof Johansson ta ställning, och jag tror att
            det vore lämpligt att göra det just här och just nu.
          </note>
          <note type="speaker">
            Anf. 37 OLOF JOHANSSON (c) replik:
          </note>
          <note>
            Fru talman! Till skillnad från Gudrun Schyman står jag för ingångna
            avtal och förpliktelser. Detta har
          </note>
          <note>
            Gudrun Schyman inte velat höra, men jag tror att det är helt
            avgörande för en demokratisk stats trovärdighet i det internationella
            umgänget att man följer den regeln.
          </note>
          <note type="speaker">
            Anf. 38 BIRGER SCHLAUG (mp) replik:
          </note>
          <note>
            Fru talman! Jag konstaterar att Centerpartiet nu ställer sig
            bakom en beslutande folkomröstning om
          </note>
          <note>
            EMU på valdagen och att det nu handlar om att få ihop 117 röster
            i kammaren. Det är ett bra besked från
          </note>
          <note>
            Centerpartiet. Så har det nämligen inte låtit tidigare när jag
            har frågat.
          </note>
          <note>
            Jag skulle vilja ställa en annan fråga till Olof Johansson, och
            den gäller energiuppgörelsen. Jag förstår inte varför Centerpartiet
            i de diskussioner man har haft med regeringen inte har sett till
            att få stöd för investeringsbidrag för solvärme och bibehållet
            stöd för vindkraft.
          </note>
          <note>
            Är Centerpartiet så fruktansvärt ensidigt inriktat på just biobränslen
            att allt annat känns litet meningslöst? Varför slår man annars
            sönder förutsättningarna för sol och vind? Det är egentligen väldigt
            tragiskt.
          </note>
          <note>
            Jag skulle vilja få ett svar på det.
          </note>
          <note>
            Dessutom förstår jag fortfarande inte varför Centerpartiet som
            enda stödparti för Socialdemokraterna accepterar att småföretagare
            skall få ansvaret för sjukersättningen för den tredje och fjärde
            sjukveckan.
          </note>
          <note>
            Vi hade kunnat hitta en annan majoritet i kammaren,
          </note>
          <note>
            Olof Johansson.
          </note>
          <note type="speaker">
            Anf. 39 OLOF JOHANSSON (c) replik:
          </note>
          <note>
            Fru talman! Det här var andra gången som Birger
          </note>
          <note>
            Schlaug ställde samma frågor. Jag skall gärna svara på dem.
          </note>
          <note>
            För det första skall vi under hösten förhoppningsvis få ett bättre
            fungerande energiskattesystem. Det avgör prisrelationer mellan
            det som skall in och det som skall ut. Vind och sol samt biobränslen
            skall in, och en del annat - uran och fossilbränslen - skall ut.
          </note>
          <note>
            Det avgör naturligtvis på vilken nivå man skall lägga stimulansbidragen.
          </note>
          <note>
            Jag tycker att det är litet sanslöst att bara dela ut pengar
            utan att ha den här relationen klar för sig. Den måste komma först.
            Dessutom är det här ett sjuårigt program, som mycket väl kan plussas
            på under tider som kommer.
          </note>
          <note>
            När det gäller sjuklöneperioden tycker jag att det finns en naivitet
            hos Birger Schlaug. Det är inte bra, eftersom det kan komma att
            kosta statskassan mycket pengar. Det handlar om ett par miljarder
            kronor.
          </note>
          <note>
            Nu håller parterna på att diskutera om det är möjligt att vidmakthålla
            det här som en privat försäkring.
          </note>
          <note>
            Låt dem komma till skott i den här frågan! Jag kan försäkra Birger
            Schlaug att vi kommer att göra allt som står i vår förmåga, tillsammans
            med socialdemokraterna eller med vilka som helst, för att se till
            att de mindre och medelstora företagen inte drabbas av den ökade
            risk som ligger just i att de är små.
          </note>
          <note>
            Men låt parterna ta ett ansvar! Varifrån vill annars
          </note>
          <note>
            Birger Schlaug ta de 2 miljarder som är kostnaden i detta sammanhang?
          </note>
          <note type="speaker">
            Anf. 40 BIRGER SCHLAUG (mp) replik:
          </note>
          <note>
            Fru talman! Eftersom både Centerpartiet, åtminstone verbalt,
            och Miljöpartiet är positiva till skatteväxling, är det väl rimligt
            att man, som vi vill, lägger in borttagandet av ansvaret för den
            tredje och den fjärde veckan som en del i en skatteväxling. Detta
            säger man från småföretagarhåll är det största problemet just
            nu för småföretagare, och det är allvarligt.
          </note>
          <note>
            Jag förstår fortfarande inte Centerns energipolitik.
          </note>
          <note>
            Problemet med Olof Johanssons argumentation är att den slår sönder
            det som just nu pågår. Just nu har vi ett uppsving för vindkraft
            och solvärme, och det slås sönder genom att Olof Johansson säger
            att man skall återkomma sedan.
          </note>
          <note>
            Är det någonting som de människor som jobbar med de här energiteknikerna
            behöver, är det långsiktiga spelregler, inte spelregler som hela
            tiden slås sönder. Det hade handlat om väldigt litet pengar men
            hade betytt oerhört mycket för dessa människor.
          </note>
          <note type="speaker">
            Anf. 41 OLOF JOHANSSON (c) replik:
          </note>
          <note>
            Fru talman! Jag har sex sekunder kvar.
          </note>
          <note>
            Birger Schlaug vet att vi har förordat direktavskrivning på energiinvesteringar.
            Det är självklart att detta förändrar och förbättrar konkurrensförhållandena
            också för sol och vind, som skall in.
          </note>
          <note type="speaker">
            Anf. 42 GUDRUN SCHYMAN (v):
          </note>
          <note>
            Fru talman! Jag väntar mig inte några ytterligare repliker, då
            jag inte tror att någon har tid kvar.
          </note>
          <note>
            Jag vill ge en upplysning till Olof Johansson vad gäller att
            stå vid löften och hur man skall tolka juridiken, när man skall
            låta politiken stå över juridiken och när man inte skall göra
            det. Vi kan göra en jämförelse med Maastrichtfördraget. Om vi
            skulle läsa det strikt juridiskt skulle vi över huvud taget inte
            ha diskussionen om Sverige skall gå med i EMU eller inte. Enligt
            juristerna står det nämligen fullständigt klart att vi skall gå
            med. Regeringen har nu valt att göra en politisk tolkning av detta,
            dvs. att vi skall bestämma själva. Vi tycker att det är bra, och
            vi stöder det. Men då skall vi också se till att så många som
            möjligt kan bestämma så mycket som möjligt i denna stora och svåra
            fråga. Jag tycker att Olof Johansson och Centerpartiet för en
            mycket vacklande tillvaro i den frågan.
          </note>
          <note>
            Avslutningsvis vill jag önska alla en trevlig sommar. Jag skulle
            vilja att så många som möjligt av oss ägnade oss åt kritiska funderingar
            över vad vi håller på med, över politikens roll. Jag tog upp det
            i mitt inledningsanförande. Sitter vi här som proppar i systemen,
            eller är vi en förändringskraft?
          </note>
          <note>
            Jag säger det också med tanke på att jag har varit ensam kvinna
            i den här debatten. Vi vet att många kvinnor hoppar av politiken,
            av olika skäl. Men jag vet att ett skäl är att det är tungt att
            lägga ned så mycket tid på någonting som inte ger några resultat.
          </note>
          <note>
            Jag tror att vi skulle må bra av att politiken blev mer resultatinriktad,
            mer handlingskraftig, att vi inte talade så mycket om historien,
            inte talade så mycket om det som skall ske om fem år, utan att
            vi befann oss i ett här och ett nu, mer delade människors vardag
            och följde den diskussion som förs i vardagen, runt köksborden,
            på arbetsplatserna, i fackföreningsrörelserna och på arbetslöshetskaféerna.
            Det kräver en närvaro, ett deltagande av oss.
          </note>
          <note>
            Jag tror att riksdagens ledamöter och riksdagens arbetssätt skulle
            vinna på att utveckla en annan stil, som innebar mer närvaro och
            mer deltagande. Jag tror att vi borde öppna oss. Jag tror att
            utskotten borde vara mer aktiva och gå utanför det här husets
            väggar.
          </note>
          <note>
            Jag tror att vi skulle ha mycket att vinna på att komma i dialog
            med människor utanför de etablerade politiska systemen. Jag tror
            att vi skulle vinna mycket på att också vara mer i dialog med
            varandra, att lämna konfrontationen.
          </note>
          <note>
            Nu går vi snart in i en valrörelse; man kan säga att alla partier
            börjar ladda för detta. Det vore väldigt tråkigt om det skulle
            få till följd att all handlingskraft upphörde.
          </note>
          <note type="speaker">
            Anf. 43 LARS LEIJONBORG (fp):
          </note>
          <note>
            Fru talman! Till statsministern vill jag säga: Tack för inbjudan
            till utgiftskoalition! Jag tvingas tacka nej, då jag saknar insikt
            om den politik som krävs för att skapa de resurser som skulle
            fördelas.
          </note>
          <note>
            Vad gäller frågan om min syn på det ledarskap som utövas i Sverige,
            är svaret att jag tycker att det är undermåligt. Ni tvekar och
            tövar, tvistar och tricksar.
          </note>
          <note>
            Det är betecknande att klassens ordningsman, Thage
          </note>
          <note>
            G "prick" Peterson, har fått anmärkning redan under sin första
            månad.
          </note>
          <note>
            Båda dessa skäl, dvs. bristen på insikt om vad som krävs för
            att skapa resurser och bristen på ledarskap, gör att jag kommer
            att arbeta vidare för att Sverige får en ny kurs och en ny regering.
          </note>
          <note>
            Med detta vill jag önska både den sittande regeringen och er
            andra en glad sommar.
          </note>
          <note>
            Partiledardebatten var härmed avslutad.
          </note>
          <note>
            2 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om riksdagsarbetet
            för riksmötet 1996/97 delats ut till kammarens ledamöter. Statistiken
            fogades som bilaga till detta protokoll.
          </note>
          <note>
            3 § Meddelande om justering av protokoll
          </note>
          <note>
            Talmannen meddelade att justeringssammanträde skulle äga rum
            måndagen den 30 juni kl. 10.00 i talmanskonferensens sammanträdesrum.
          </note>
          <note>
            4 § Meddelande om riksmötet 1997/98
          </note>
          <note>
            Talmannen meddelade att riksmötet 1997/98
          </note>
          <note>
            skulle inledas med upprop tisdagen den 16 september kl. 11.00.
            Öppnandet skulle äga rum kl. 14.00.
          </note>
          <note>
            5 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Proposition 1996/97:159 till justitieutskottet
          </note>
          <note>
            Kammaren biföll talmannens förslag att motionstiden med hänvisning
            till sommaruppehållet för ovanstående proposition skulle förlängas
            till fredagen den 19 september.
          </note>
          <note>
            Motioner
          </note>
          <note>
            1996/97:U23 till utriksutskottet
          </note>
          <note>
            1996/97:T67 till trafikutskottet
          </note>
          <note>
            6 § Anmälan och hänvisning av motioner
          </note>
          <note>
            Anmäldes
          </note>
          <note>
            Motioner med anledning av prop. 1996/97:115 Mer tillgänglig kollektivtrafik
          </note>
          <note>
            1996/97:T68 av Mats Odell m.fl. (kd)
          </note>
          <note>
            1996/97:T69 av Sonja Fransson och Hans Karlsson
          </note>
          <note>
            (s)
          </note>
          <note>
            1996/97:T70 av Mats Lindberg m.fl. (s)
          </note>
          <note>
            1996/97:T71 av Elisa Abascal Reyes m.fl. (mp)
          </note>
          <note>
            1996/97:T72 av Sivert Carlsson m.fl. (c)
          </note>
          <note>
            1996/97:T73 av Per Westerberg m.fl. (m)
          </note>
          <note>
            1996/97:T74 av Karl-Erik Persson m.fl. (v)
          </note>
          <note>
            1996/97:T75 av Kenth Skårvik m.fl. (fp)
          </note>
          <note>
            med anledning av skr. 1996/97:120 Handikappolitik
          </note>
          <note>
            1996/97:So50 av Gullan Lindblad m.fl. (m)
          </note>
          <note>
            1996/97:So51 av Chatrine Pålsson m.fl. (kd)
          </note>
          <note>
            1996/97:So52 av Per Lager m.fl. (mp)
          </note>
          <note>
            1996/97:So53 av Roland Larsson m.fl. (c)
          </note>
          <note>
            1996/97:So54 av Gudrun Schyman m.fl. (v)
          </note>
          <note>
            1996/97:So55 av Barbro Westerholm m.fl. (fp)
          </note>
          <note>
            med anledning av 1996/97:136 Ny ellag
          </note>
          <note>
            1996/97:N41 av tredje vice talman Christer Eirefelt m.fl. (fp)
          </note>
          <note>
            1996/97:N42 av Dan Ericsson m.fl. (kd)
          </note>
          <note>
            1996/97:N43 av Karin Falkmer m.fl. (m)
          </note>
          <note>
            med anledning av prop. 1996/97:137 Nollvisionen och det trafiksäkra
            samhället
          </note>
          <note>
            1996/97:T76 av Monica Öhman m.fl. (s)
          </note>
          <note>
            1996/97:T77 av Per Westerberg m.fl. (m)
          </note>
          <note>
            1996/97:T78 av Björn Ericson (s)
          </note>
          <note>
            1996/97:T79 av Mats Odell m.fl. (kd)
          </note>
          <note>
            1996/97:T80 av Margareta Andersson m.fl. (c)
          </note>
          <note>
            1996/97:T81 av Michael Stjernström (kd)
          </note>
          <note>
            1996/97:T82 av Leif Carlson och Nils Fredrik Aurelius (m)
          </note>
          <note>
            1996/97:T83 av Dag Ericson m.fl. (s)
          </note>
          <note>
            1996/97:T84 av Kenth Skårvik m.fl. (fp)
          </note>
          <note>
            1996/97:T85 av Elisa Abascal Reyes och Gunnar
          </note>
          <note>
            Goude (mp)
          </note>
          <note>
            1996/97:T86 av Sivert Carlsson m.fl. (c)
          </note>
          <note>
            1996/97:T87 av Sigge Godin m.fl. (fp, c, v, mp, kd)
          </note>
          <note>
            1996/97:T88 av Lisbeth Staaf-Igelström m.fl. (s)
          </note>
          <note>
            med anledning av skr. 1996/97:138 Redogörelse för den svenska
            krigsmaterielexporten år 1996
          </note>
          <note>
            1996/97:U24 av Bodil Francke Ohlsson m.fl. (mp)
          </note>
          <note>
            1996/97:U25 av Ingrid Näslund m.fl. (kd)
          </note>
          <note>
            1996/97:U26 av Gudrun Schyman m.fl. (v)
          </note>
          <note>
            med anledning av prop. 1996/97:141 Högskolans ledning, lärare
            och organisation
          </note>
          <note>
            1996/97:Ub30 av Gunnar Goude m.fl. (mp)
          </note>
          <note>
            1996/97:Ub31 av Beatrice Ask m.fl. (m)
          </note>
          <note>
            1996/97:Ub32 av Andreas Carlgren m.fl. (c)
          </note>
          <note>
            1996/97:Ub33 av Elver Jonsson och Anne Wibble
          </note>
          <note>
            (fp)
          </note>
          <note>
            1996/97:Ub34 av Britt-Marie Danestig-Olofsson m.fl.
          </note>
          <note>
            (v)
          </note>
          <note>
            1996/97:Ub35 av Margitta Edgren m.fl. (fp)
          </note>
          <note>
            1996/97:Ub36 av Inger Davidson m.fl. (kd)
          </note>
          <note>
            med anledning av prop. 1996/97:142 Handlingsoffentlighet vid
            vissa stiftelser
          </note>
          <note>
            1996/97:K39 av Förste vice talman Anders Björck m.fl. (m)
          </note>
          <note>
            1996/97:K40 av Margitta Edgren (fp)
          </note>
          <note>
            med anledning av prop. 1996/97:146 Vissa frågor om personlig
            assistans
          </note>
          <note>
            1996/97:So56 av Gullan Lindblad m.fl. (m)
          </note>
          <note>
            1996/97:So57 av Chatrine Pålsson m.fl. (kd)
          </note>
          <note>
            1996/97:So58 av Barbro Westerholm m.fl. (fp)
          </note>
          <note>
            1996/97:So59 av Roland Larsson m.fl. (c)
          </note>
          <note>
            1996/97:So60 av Thomas Julin och Ragnhild Pohanka (mp)
          </note>
          <note>
            1996/97:So61 av Stig Sandström m.fl. (v)
          </note>
          <note>
            med anledning av prop. 1996/97:153 Ändringar i lagen om offentlig
            upphandling
          </note>
          <note>
            1996/97:Fi93 av Inger Lundberg (s)
          </note>
          <note>
            1996/97:Fi94 av Agne Hansson (c)
          </note>
          <note>
            1996/97:Fi95 av Johan Lönnroth m.fl. (v,s,fp,mp,)
          </note>
          <note>
            med anledning av prop. 1996/97:155 Enhetlig registerlagstiftning
            på socialförsäkringsområdet, m.m.
          </note>
          <note>
            1996/97:Sf41 av Ragnhild Pohanka m.fl. (mp)
          </note>
          <note>
            1996/97:Sf42 av Sigge Godin m.fl. (fp)
          </note>
          <note>
            med anledning av prop. 1996/97:156 Avveckling av specialsjukhus
            och vårdhem
          </note>
          <note>
            1996/97:So62 av My Persson (m)
          </note>
          <note>
            1996/97:So63 av Barbro Westerholm m.fl. (fp)
          </note>
          <note>
            1996/97:So64 av Roland Larsson m.fl. (c)
          </note>
          <note>
            1996/97:So65 av Thomas Julin och Ragnhild Pohanka (mp) SoU
          </note>
          <note>
            med anledning av prop. 1996/97:160 Långsiktigt hållbara trafiklösningar
            i Stockholm och Göteborg
          </note>
          <note>
            1996/97:T89 av Michael Stjernström (kd)
          </note>
          <note>
            1996/97:T90 av Kenth Skårvik m.fl. (fp)
          </note>
          <note>
            1996/97:T91 av Andreas Carlgren och Lennart
          </note>
          <note>
            Daléus (c)
          </note>
          <note>
            1996/97:T92 av Elisa Abascal Reyes m.fl. (mp)
          </note>
          <note>
            1996/97:T93 av Per Westerberg m.fl. (m)
          </note>
          <note>
            1996/97:T94 av Marietta de Pourbaix-Lundin (m)
          </note>
          <note>
            1996/97:T95 av Karl-Erik Persson m.fl. (v)
          </note>
          <note>
            med anledning av prop. 1996/97:161 Öresundsförbindelsen och Citytunneln
          </note>
          <note>
            1996/97:T96 av Elisa Abascal Reyes m.fl. (mp)
          </note>
          <note>
            1996/97:T97 av Sivert Carlsson m.fl. (c)
          </note>
          <note>
            1996/97:T98 av Karl-Erik Persson m.fl. (v)
          </note>
          <note>
            med anledning av prop. 1996/97:162 Utbildning i teckenspråk för
            vissa föräldrar m.m.
          </note>
          <note>
            1996/97:Ub37 av Beatrice Ask m.fl. (m)
          </note>
          <note>
            1996/97:Ub38 av Britt-Marie Danestig-Olofsson m.fl.
          </note>
          <note>
            (v)
          </note>
          <note>
            med anledning av prop. 1996/97:163 Den kooperativa företagsformen
          </note>
          <note>
            1996/97:L16 av Yvonne Ruwaida och Ronny Korsberg (mp)
          </note>
          <note>
            1996/97:L17 av Marianne Carlström och Nils T
          </note>
          <note>
            Svensson (s)
          </note>
          <note>
            med anledning av prop. 1996/97:164 Europol
          </note>
          <note>
            1996/97:Ju37 av Marianne Samuelsson m.fl. (mp)
          </note>
          <note>
            1996/97:Ju38 av Gun Hellsvik m.fl. (m)
          </note>
          <note>
            1996/97:Ju39 av Carina Hägg (s)
          </note>
          <note>
            1996/97:Ju40 av Birgitta Hambraeus m.fl. (c)
          </note>
          <note>
            1996/97:Ju41 av Gudrun Schyman m.fl. (v)
          </note>
          <note>
            Kammaren biföll talmannens förslag att ovanstående motioner omedelbart
            skulle hänvisas till berörda utskott enligt nedan:
          </note>
          <note>
            1996/97:T68-T75 till trafikutskottet
          </note>
          <note>
            1996/97:So50-So55 till socialutskottet
          </note>
          <note>
            1996/97:N41-N43 till näringsutskottet
          </note>
          <note>
            1996/97:T76-T88 till trafikutskottet
          </note>
          <note>
            1996/97:U24-U26 till utrikesutskottet
          </note>
          <note>
            1996/97:Ub30-Ub36 till utbildningsutskottet
          </note>
          <note>
            1996/97:K39 och K40 till konstitutionsutskottet
          </note>
          <note>
            1996/97:So56-So61 till socialutskottet
          </note>
          <note>
            1996/97:Fi93-Fi95 till finansutskottet
          </note>
          <note>
            1996/97:Sf41 och Sf42 till socialförsäkringsutskottet
          </note>
          <note>
            1996/97:So62-So65 till socialutskottet
          </note>
          <note>
            1996/97:T89-T98 till trafikutskottet
          </note>
          <note>
            1996/97:Ub37 och Ub38 till utbildningsutskottet
          </note>
          <note>
            1996/97:L16 och L17 till lagutskottet
          </note>
          <note>
            1996/97:Ju37-Ju41 till justitieutskottet
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 12 juni
          </note>
          <note>
            1996/97:627 av Fanny Rizell (kd) till näringsministern
          </note>
          <note>
            Alkoläsken
          </note>
          <note>
            1996/97:628 av Ingrid Näslund (kd) till utrikesministern
          </note>
          <note>
            Förtroendet för Yasser Arafat och den palestinska myndigheten
          </note>
          <note>
            1996/97:629 av Chatrine Pålsson (kd) till statsrådet
          </note>
          <note>
            Maj-Inger Klingvall
          </note>
          <note>
            Det ökade användandet av amalgam
          </note>
          <note>
            1996/97:630 av Siw Persson (fp) till justitieministern
          </note>
          <note>
            Polisens inställning till narkotika
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            Ajournering
          </note>
          <note>
            Kammaren beslutade kl. 12.25 på förslag av talmannen att ajournera
            förhandlingar till kl. 12.35.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.35.
          </note>
          <note>
            8 § Avslutning
          </note>
          <note type="speaker">
            Anf. 44 TALMANNEN:
          </note>
          <note>
            Ärade riksdagsledamöter! Den blomstertid har kommit. Snart är
            det också vår tur att gå ut och njuta av den. Låt oss bara för
            ett kort ögonblick, i denna stund av förväntan, stanna till vid
            det som har varit.
          </note>
          <note>
            Höstens och vårens arbete i riksdagen har präglats av de stora
            förändringar som tidigare beslutats - den ändrade budgetprocessen
            och riksdagens nya roll i och med EU-medlemskapet. Undan för undan
            samlar vi på oss konkret erfarenhet av hur detta arbete fungerar
            i praktiken, undan för undan ser vi möjligheterna, men också problemen.
          </note>
          <note>
            Vi kan, av de statistiska uppgifter om riksdagsarbetet under
            detta riksmöte som har delats till ledamöterna, läsa ut att arbetet
            förändrats och ökat i omfattning ganska mycket.
          </note>
          <note>
            Den totala plenitiden har ökat med 25 % till över
          </note>
          <note>
            600 plenitimmar.
          </note>
          <note>
            Antalet voteringar har också ökat. Vi voterar nu i själva verket
            nära nog på varannan reservation - nästan en timme i genomsnitt
            per vecka. Det är naturligtvis inte bra, och det stämmer inte
            överens med de överenskomna regler vi har.
          </note>
          <note>
            Antalet interpellationer har ökat med 40 %. Interpellationsdebatterna
            har, liksom de muntliga frågestunderna, blivit livligare, bättre
            och mer aktuella. Det är bra.
          </note>
          <note>
            Över 40 % av den totala plenitiden och 50 % av arbetsplenumtiden
            ligger nu på hösten. Det är en stor förändring, som är en följd
            av den nya budgetprocessen.
          </note>
          <note>
            Det pågår nu en utvärdering av just budgetprocessen, där vi hoppas
            att ledamöter, partigruppernas ledningar, kammarkansli, utskottskanslier
            och partikanslier skall lämna konstruktiva bidrag, utifrån skilda
            perspektiv.
          </note>
          <note>
            Det är viktigt att vi alla bidrar med synpunkter och erfarenheter
            för att positivt utveckla det nya sättet att arbeta med statens
            budget. Det gäller bland mycket annat uppläggningen av debatterna,
            utskottsbehandlingen och inte minst årsrytmen.
          </note>
          <note>
            Detta, och arbetet på att utveckla riksdagens hantering av EU-ärenden,
            är de viktigaste exemplen på frågor när det gäller våra arbetsformer
            som vi måste arbeta vidare med för att möta nya krav. Det är en
            del av vardagsslitet i riksdagen, för ledamöter och anställda,
            som syftar till att förbättra och effektivisera vårt arbete och
            därmed stärka folkstyret.
          </note>
          <note>
            Det är ju i grund och botten det som är vårt viktigaste - och
            svåraste - uppdrag. Förtroendet för politiken och för politikerna
            är enligt de senaste undersökningarna sjunkande.
          </note>
          <note>
            Delvis tror jag att detta är en närmast oundviklig följd av de
            svårigheter och uppoffringar många människor drabbats av i sin
            vardag på grund av arbetslöshet och besparingar.
          </note>
          <note>
            Ytterligare en förklaring är givetvis de rapporter om oegentligheter
            och missbruk som har förekommit på senare år. Det drabbar oss
            alla - även de oförvitliga, hårt engagerade, som gör sitt yttersta
            för att motsvara medborgarnas förtroende.
          </note>
          <note>
            Detta är inte riktigt, och det är inte rättvist. Framför allt
            sliter det på oss - på självkänslan, på lusten att jobba vidare.
          </note>
          <note>
            Vi måste hjälpas åt att bryta denna utveckling. Vi måste räta
            på ryggen, gå i svaromål, ge en motbild och kräva respekt för
            det politiska arbetet.
          </note>
          <note>
            Få har samma möjlighet som talmannen att följa det arbete som
            utförs i denna kammare. Det är min erfarenhet att det finns anledning
            att hysa den största respekt för vad enskilda ledamöter uträttar
            i riksdagen.
          </note>
          <note>
            Det är både intressant och fascinerande att ta del av den kompetens
            och kunnighet, kombinerad med personlighet, som kommer till tals
            från riksdagens talarstol, inte sällan på dialekter från olika
            håll i vårt land och numera även med brytning på främmande språk.
          </note>
          <note>
            Det som utspelar sig här är demokratins trägna vardagsarbete,
            folkstyrets sansade samtal och grundliga beslutsprocess. Det innebär
            inte alltid skarpa motsättningar eller hårda personangrepp - tack
            och lov. Därför skapar det sällan stora rubriker; det får inte
            TV:s lampor att tändas och är därmed känt av få, alltför få.
          </note>
          <note>
            När professor Sören Holmberg presenterade sin senaste undersökning
            om förtroendet för bl.a. riksdagen på ett morgonmöte här pekade
            han på betydelsen av kontakt och möten mellan medborgarna och
            de folkvalda. Mer kontakt och bättre kunskaper om det demokratiska
            arbetet leder till större tilltro. Det är hans slutsats.
          </note>
          <note>
            Det är en uppmuntrande och uppfordrande linje som vi arbetar
            utifrån och som det finns anledning att utveckla på många plan.
          </note>
          <note>
            En viktig del i detta är fler direktsändningar från riksdagen.
            Vi har med glädje sett en kraftig ökning av detta på senare år,
            och vår strävan är att det i fortsättningen skall vara dagligt
            förekommande. Det är helt enkelt en demokratifråga att alla har
            möjlighet att själva ta del av och bedöma arbetet i landets viktigaste
            beslutsfattande institution - inte bara de som har möjlighet att
            komma till åhörarläktaren.
          </note>
          <note>
            Ärade riksdagsledamöter! Jag vill tacka er alla varmt för den
            insats som ni har gjort som förtroendevalda under detta arbetsår,
            i riksdagen, i det politiska arbetet, för folkstyret. Tack för
            vardagsslitet men också för lusten i ert engagemang!
          </note>
          <note>
            Ett särskilt tack vill jag rikta till två ledamöter -
          </note>
          <note>
            Karin Starrin och Håkan Holmberg. Karin Starrin lämnade sitt
            riksdagsuppdrag den 1 maj för att bli landshövding i Halland.
            Karin Starrin har varit verksam inom bl.a. trafikutskottet, finansutskottet,
            näringsutskottet och inom Europasamarbetet i riksdagen och som
            ledamot av Europaparlamentet.
          </note>
          <note>
            Håkan Holmberg har anmält att han lämnar riksdagen innan det
            nya riksmötet börjar. I riksdagen har
          </note>
          <note>
            Håkan Holmberg arbetat inom flera utskott, bl.a.
          </note>
          <note>
            utrikesutskottet, försvarsutskottet och konstitutionsutskottet,
            och han har varit engagerad i det internationella samarbetet i
            försvaret av de mänskliga rättigheterna. Håkan Holmberg fortsätter
            sitt internationella engagemang men nu som utrikesredaktör på
            ledarredaktionen vid Upsala Nya Tidning.
          </note>
          <note>
            Vi önskar Karin Starrin och Håkan Holmberg all lycka och framgång
            i sina nya uppgifter.
          </note>
          <note>
            Jag vill också tacka de vice talmännen för gott samarbete, gruppledarna
            för ständig beredskap till fruktbara överläggningar och kvittningsmännen
            för traditionsenlig nit och oväld.
          </note>
          <note>
            Jag vill även varmt tacka kammarens, utskottens och förvaltningskontorets
            personal, med kammarsekreteraren och förvaltningsdirektören i
            spetsen. Och jag önskar er alla en skön sommar med Harry Martinsons
            dikt Om sommaren:
          </note>
          <note>
            Om sommaren är ingen ko på isen och blå åskmolnsbär finns att
            plocka i skogen.
          </note>
          <note>
            Smultronet blöder mot tungan utan blodsmak.
          </note>
          <note>
            Då är livet fullt sysselsatt med att vara vad det är:
          </note>
          <note>
            ett paradisförsök.
          </note>
          <note>
            Jag önskar er all lycka med detta försök.
          </note>
          <note>
            Tack!
          </note>
          <note>
            (Applåder)
          </note>
          <note type="speaker">
            Anf. 45 BÖRJE NILSSON (s):
          </note>
          <note>
            Fru talman! Ärade kammarledamöter! Innan vi rusar ut i den fagra
            sommaren vill jag framföra kammarens tack till talmannen och de
            vice talmännen för det riksdagsår som nu avslutas. Jag vill uttala
            vår uppskattning för er skicklighet och effektivitet när det gäller
            att leda riksdagens arbete och att samla oss till viktiga beslut.
          </note>
          <note>
            Jag vill också uttala särskild uppskattning till talmannen för
            hennes sätt att i olika sammanhang representera riksdagen och
            hävda parlamentets ställning i svensk politik.
          </note>
          <note>
            Jag hoppas att talmannen under några veckor kan vistas ute vid
            havet och där få sköta om sin kryddodling och sina älskliga blommor
            små.
          </note>
          <note>
            Riksdagsarbetet har även under detta år varit inriktat på att
            man skall uppnå balans i ekonomin, och den förbättring av statsfinanserna
            som vi nu kan se har väsentligt stärkt våra möjligheter till utveckling
            och framgång för landet och till att bekämpa arbetslösheten.
          </note>
          <note>
            I denna ljuva sommartid hoppas jag att alla får möjligheter till
            en skön och stärkande kontakt med livet utanför riksdagen, vilket
            är nog så viktigt.
          </note>
          <note>
            Trots att riksdagen nu slutar officiellt avstannar inte det politiska
            jobbet. Det fortsätter ute i landet, i valkretsarna, genom samtal,
            studier och mycket annat.
          </note>
          <note>
            Och det är oerhört viktigt för demokratin.
          </note>
          <note>
            På kammarens vägnar vill jag slutligen till talmannen, de vice
            talmännen och kammarens hela personal, som ser till att allt fungerar,
            rikta en önskan om en vilsam och skön sommar med lust och fägring
            stor.
          </note>
          <note>
            (Applåder)
          </note>
          <note>
            9 § Kammaren åtskildes kl. 12.49.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 8 § anf. 10 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
