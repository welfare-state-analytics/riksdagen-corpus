<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--73</head>
          <docDate when="1997-03-05 00:00:00">1997-03-05 00:00:00</docDate>
        </div>
      </front>
      <body>
        <div>
          <note>
            19.00 - 22.01
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 27 februari.
          </note>
          <note>
            2 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1996/97:190
          </note>
          <note>
            Till riksdagen
          </note>
          <note>
            Interpellation 1996/97:190 av Margareta E Nordenvall om remisstvång
            i hälso- och sjukvården.
          </note>
          <note>
            Interpellationen kommer att besvaras torsdagen den 6 mars 1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 3 mars 1997
          </note>
          <note>
            Margot Wallström
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1996/97:114 till finansutskottet
          </note>
          <note>
            Redogörelse
          </note>
          <note>
            1996/97:RR1 till finansutskottet
          </note>
          <note>
            4 § Jämställdhetspolitiken
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU8
          </note>
          <note>
            Jämställdhetspolitiken ( skr.1996/97:41 )
          </note>
          <note type="speaker">
            Anf. 1 CHRISTEL ANDERBERG (m):
          </note>
          <note>
            Herr talman! I detta betänkande behandlar arbetsmarknadsutskottet
            dels regeringens skrivelse nr 41,
          </note>
          <note>
            Jämställdhetspolitiken, dels ett stort antal motionsyrkanden
            med anledning av skrivelsen och från den allmänna motionstiden.
          </note>
          <note>
            Både skrivelsen och de flesta motionerna är en imponerande uppvisning
            i den ädla konsten att vara politiskt korrekt. Trots att Sverige
            förmodligen är det land som kommit längst i världen när det gäller
            jämställdhet mellan kvinnor och män - åtminstone på det formella
            planet - så beskrivs bristen på jämställdhet som om det skulle
            vara Sveriges just nu mest akuta samhällsproblem. Den socialdemokratiska
            regeringen drivs uppenbarligen av ett behov av att visa fram ett
            område där man har vunnit internationell uppmärksamhet för att
            skyla över sina misslyckanden i centrala politiska frågor.
          </note>
          <note>
            Regeringens skrivelse är ett tunt dokument som innehåller många
            ord men litet av konkreta förslag och åtgärder. Det finns några
            illavarslande inslag, bl.a. när det gäller lönebildningen, till
            vilken jag återkommer. Det är också olyckligt att jämställdheten
            beskrivs som ett nollsummespel. Jag citerar ur skrivelsen:
          </note>
          <note>
            "Ökad makt för kvinnor i beslutsfattande församlingar i samhället
            och inom arbetslivet innebär minskad makt för män."
          </note>
          <note>
            Om man degraderar hela frågan till en könskampsfråga tror jag
            att det blir mycket svårt att vinna den acceptans i samhället
            som regeringen säger sig eftersträva.
          </note>
          <note>
            För Moderata samlingspartiet är s.k. mainstreaming den naturliga
            utgångspunkten för det fortsatta jämställdhetsarbetet, dvs. jämställdhetsfrågor
            skall inte behandlas enskilt eller vid sidan av ordinarie verksamhet
            utan ingå som ett naturligt och självklart led i allt arbete.
            Jämställdhetsperspektivet skall alltså införlivas i huvudfåran
            inom varje politikområde.
          </note>
          <note>
            Regeringen skriver att detta skall bli det nya sättet att arbeta,
            men lever inte som den lär. Hela skrivelsen präglas av ett batteri
            av särskilda åtgärder riktade mot kvinnor, miljonslukande projekt
            av allehanda slag, positiv särbehandling m.m. Hur skall jämställdhetsaspekten
            någonsin bli ett normalt inslag i varje aktivitet i samhället
            om vi hela tiden förutsätter att ingenting händer utan att staten
            tillskjuter särskilda projektmedel eller genom annan särbehandling?
          </note>
          <note>
            Skrivelsen andas också social ingenjörskonst av gammalt 40-talssnitt.
            Fortsatt hård styrning av människorna, även deras familjeliv,
            är vad som gäller.
          </note>
          <note>
            Skatte- och bidragssystemen fungerar som en effektiv piska. Regeringen
            slår sig för bröstet och pekar på att år 1991 hade andelen kvinnor
            som var helt beroende av en man för sin försörjning sjunkit till
            3,4 % från
          </note>
          <note>
            12,6 % år 1981. Regeringen förbigår med tystnad det faktum att
            under samma tid hade andelen kvinnor som är helt eller delvis
            beroende av lön eller bidrag från det offentliga stigit till 70
            %! Den socialdemokratiska politiken har alltså inte lett till
            större frihet för kvinnor - de har bara tvingats byta ett beroendeförhållande
            mot ett annat.
          </note>
          <note>
            Under ytan kan man ana ett förakt för det arbete som till stor
            del utförs av kvinnor. Och så är det ju i socialistiska samhällen.
            I det gamla Sovjetunionen var yrken som läkare och lärare lågstatusyrken
            med usla löner. Att vårda och utveckla humankapitalet - vilket
            kvinnor ofta arbetade med - stod inte högt i kurs. I
          </note>
          <note>
            det senaste numret av Från Riksdag &amp; Departement finns en artikel
            om svenska feministers problem i östsamarbetet med att missionera
            om jämställdhet.
          </note>
          <note>
            Deras systrar i öst associerar till Sovjettidens påbud och kvinnliga
            traktorförarideal.
          </note>
          <note>
            Budskapet från regeringen är att kvinnor väljer fel.
          </note>
          <note>
            Utifrån socialdemokratiska värderingar är det männen som väljer
            rätt. Alltså syftar alla projekt för att få en mindre könssegregerad
            arbetsmarknad till att locka kvinnor över till mansdominerade
            verksamhetsområden. Nu när Socialdemokraterna har lagt ned försvaret
          </note>
          <note>
            - varför inte lägga in t.ex. ett projekt som stimulerar friställda
            officerare att söka jobb på daghem eller i skolan, Martin Nilsson?
            Där finns ett skriande behov av deras tjänster och det skulle
            också minska segregeringen.
          </note>
          <note>
            Tack vare att stora samhällssektorer, som är helt kvinnodominerade
            arbetsfält, utgör statliga eller kommunala monopol i vårt land
            har den ende arbetsgivaren på området effektivt kunnat förhindra
            en rimlig löneutveckling för stora grupper på arbetsmarknaden.
            Den offentliga sektorns monopolställning har byggt upp en bomb
            som ligger och tickar.
          </note>
          <note>
            I regeringens skrivelse om jämställdhetspolitiken sägs att en
            av de viktigaste frågorna inom detta område är att komma till
            rätta med osakliga löneskillnader och lönediskriminering. Lönediskriminering
            som beror på kön måste bekämpas med alla medel, sägs det vidare.
            Regeringen hyllar därefter oreflekterat
          </note>
          <note>
            JämO:s aktiviteter på området och säger sig välkomna
          </note>
          <note>
            JämO:s insatser för att få frågor om lönediskriminering prövade
            i domstol.
          </note>
          <note>
            I alla andra sammanhang brukar regeringen framhålla att det är
            arbetsmarknadens parter som har ansvaret för lönebildningen i
            vårt land. Är det ett paradigmskifte som vi nu iakttar, statsrådet
            Messing?
          </note>
          <note>
            Skall lönebildningen verkligen flyttas från marknaden till domstolen?
          </note>
          <note>
            I den nu aktuella skrivelsen visar den socialdemokratiska regeringen
            prov på en betydande aningslöshet.
          </note>
          <note>
            Till att börja med ifrågasätter vi moderater regeringens verklighetsbeskrivning.
            I en forskningsrapport som presenterades för någon tid sedan slår
            de två forskarna Eva Meyerson, Industrins utredningsinstitut,
            och Trend Petersen, UCLA och universitetet i
          </note>
          <note>
            Oslo, fast att den påstådda lönediskrimineringen av kvinnor till
            förmån för män med samma jobb och samma arbetsgivare är en myt.
          </note>
          <note>
            De visar också att varken den allmänna lönespridningen eller
            lönespridning inom likartade befattningar har lett till att kvinnor
            har fått sämre löner än män. Skillnader i lön mellan kvinnor och
            män beror på att kvinnor arbetar i låglöneyrken. Studien som sträcker
            sig över en tidsperiod på 20 år visar också att jämställdhetslagen
            inte har inneburit några skillnader i lönebildningen för könen.
            Arbetsgivarna har betalat samma lön för samma arbete både före
            och efter lagens tillkomst.
          </note>
          <note>
            De löneskillnader som finns förefaller i stället vara ett resultat
            av den svenska modellen - ett problem som det socialistiska samhället
            har skapat. Till problembilden hör också att skattetrycket för
            låg- och mellaninkomsttagare är extremt högt i Sverige vid en
            internationell jämförelse. Problemet med the working poor är därmed
            en realitet i vårt land.
          </note>
          <note>
            Dessutom borde regeringen ställa sig frågan vad som händer om
            JämO får framgång med sitt system för arbetsvärdering så att nästa
            barnmorskemål vinner bifall i Arbetsdomstolen. Vilka effekter
            får det på landstingens redan hårt ansträngda ekonomi? Kan det
            ligga i kvinnornas intresse att landstingen i ett slag tvingas
            höja t.ex. sjuksköterskelönerna med 25 % och därmed tvingas avskeda
            tiotusentals anställda utöver redan förutskickade neddragningar?
            Moderata samlingspartiet är de första att instämma i sjuksköterskornas
            krav på anständiga löner, men detta är ju ingenting som kan kommenderas
            fram i Arbetsdomstolen, i all synnerhet som Arbetsdomstolen inte
            kan utanordna några pengar.
          </note>
          <note>
            Här är det fråga om flera decennier av försyndelser, särskilt
            från arbetsgivarna inom den offentliga sektorn. Tyvärr kommer
            det nog att ta sin tid innan vi kommer till rätta med lönebildningen
            för välutbildade kvinnor. Det kan inte lösas över en natt med
            några penndrag i Arbetsdomstolen.
          </note>
          <note>
            Den offentliga sektorns monopol är en verklig kvinnofälla. Det
            faktum att kvinnor av tradition har klumpats ihop till en anonym
            massa i stället för att ses och värderas som individer har ytterligare
            försämrat deras lönebildning. Som en långsiktigt och samhällsekonomiskt
            hållbar strategi för att förbättra kvinnors löneutveckling föreslår
            vi följande.
          </note>
          <note>
            Den offentliga sektorns monopolställning på i princip alla andra
            områden än dem som innefattar myndighetsutövning skall avskaffas
            och ersättas med ett system där staten och kommunerna upphandlar
            tjänsterna på en fri marknad eller på annat sätt säkerställer
            en öppen konkurrens. Kvinnors egenföretagande skall underlättas
            genom ett generellt förbättrat företagsklimat, där sänkt skatt
            på arbete är en vital del. Det skall bli möjligt för kvinnor -
            lika väl som för män - att träffa individuella löneavtal med arbetsgivaren
            inom ramen för eller vid sidan om gällande kollektivavtal. En
            medarbetares lön skall återspegla hennes arbetsinsatser, kompetens,
            engagemang och resultat i arbetet. Myten om att det genom arbetsvärdering
            skulle vara möjligt för lagstiftaren, domstolen eller JämO att
            anvisa några objektiva faktorer som skall ligga till grund för
            lönesättningen måste avlivas en gång för alla.
          </note>
          <note>
            Det finns mängder med arbetsuppgifter i vårt land som bara ligger
            och väntar på att bli utförda. Vårt perversa skattesystem gör
            emellertid att ingen har råd att köpa tjänsterna. Den begränsade
            marknad som finns för hemtjänster är i huvudsak svart. Förutom
            att bryta upp de offentliga monopolen är det därför en viktig
            uppgift att genom skattesänkningar öppna en privat tjänstesektor.
            Detta skulle ge ett substantiellt bidrag till en minskning av
            arbetslösheten och dessutom ge många kvinnor möjligheter till
            egenföretagande.
          </note>
          <note>
            Herr talman! Jag yrkar bifall de till moderata reservationerna
            1 och 24.
          </note>
          <note type="speaker">
            Anf. 2 MARGARETA ANDERSSON (c):
          </note>
          <note>
            Herr talman! Först vill jag yrka bifall till fyra reservationer.
            Tre som Centerpartiet står bakom och en reservation ytterligare
            som jag har funnit att jag vill stödja. Det är reservationerna
            nr 9, 12, 30 och 38.
          </note>
          <note>
            Jämställdheten i Sverige har kommit långt. Vi har ett av världens
            mest jämlika parlament med ungefär
          </note>
          <note>
            40 % kvinnliga ledamöter. Hurra, vad vi är bra! Fast är vi det?
            Har kvinnor och män lika stort inflytande när det verkligen gäller?
            Om man bara tittar på hur många utskottsordförande som är kvinnor
            respektive män får man en annan bild. Elva av 16 är män, och fem
            är alltså kvinnor. Tittar man sedan på kanslicheferna är listan
            ännu mer nedslående. Där är bara två av sexton kvinnor. Det är
            dags för en skärpning även av riksdagens jämställdhetsarbete på
            den här nivån.
          </note>
          <note>
            Tyvärr går jämställdhetsarbetet i samhället långsamt. Varken
            män eller kvinnor är alltid medvetna om vad som egentligen är
            både kränkande och diskriminerande för kvinnor i olika situationer.
            I gårdagens
          </note>
          <note>
            DN talade Doris Josefsson om att flickor och kvinnor måste lära
            sig att säga nej. Pojkar och män väntar sig att de gör så, eftersom
            andra pojkar och män gör det.
          </note>
          <note>
            Men flickor och kvinnor kan känna sig hotade att säga ja trots
            att de egentligen inte vill. Det här behöver inte bara gälla det
            sexuella spelet mellan könen utan även helt vardagliga situationer.
            Hotet behöver inte heller vara att bli misshandlad eller dödad.
            Det kan räcka med att känna att man kan bli övergiven eller ratad.
          </note>
          <note>
            Så kan spelet fortgå utan att någondera sidan egentligen vill
            det. Man har bara inte tänkt på hur verkligheten ser ut för den
            andra parten.
          </note>
          <note>
            Den skrivelse från regeringen som vi skall behandla i dag ger
            trots allt ett visst hopp. Det görs mycket, och fler och fler
            blir involverade i jämställdhetsarbetet. Mainstreaming, om den
            genomförs konsekvent, leder till att jämställdheten förbättras
            steg för steg. En del av detta är att en konsekvensanalys kan
            fogas till de propositioner som läggs fram på riksdagens bord.
          </note>
          <note>
            Många av de förslag till utredningar och åtgärder som finns i
            skrivelsen är bra, och behöver genomföras fortast möjligt. Där
            kan man vara kritisk. Det tar så förtvivlat lång tid innan någonting
            händer. Utredningar kan fortgå under långa tider, och under tiden
            fortsätter missförhållandena. Ett exempel är de s.k. anknytningsärendena
            där kvinnor utvisas om de inte under minst två år levt ihop med
            den man som tog hit dem från ett annat land, även om han misshandlar
            dem. Detta får förhoppningsvis sin lösning under det här året,
            eftersom en utredning skall vara färdig under våren 1997.
          </note>
          <note>
            Våld mot kvinnor är en jämställdhetsfråga av grundläggande natur.
            Den som hotas till livet eller riskerar att bli misshandlad kan
            inte utöva sina mänskliga rättigheter. Därför är det så angeläget
            att också männen deltar i jämställdhetsarbetet och tar ansvar
            både för sitt eget och andra mäns handlande.
          </note>
          <note>
            Vuxna män har en stor roll att spela som förebilder för det uppväxande
            släktet. De måste visa hur riktiga män uppträder - att man respekterar
            andras lika rätt och värde i olika sammanhang.
          </note>
          <note>
            Även invandrarkvinnornas situation måste beaktas. De har också
            mänskliga rättigheter, och vårt lands lagar gäller oinskränkt
            även för dem. Det ansvaret måste vi ta, både män och kvinnor.
            Det går inte att bortförklara misshandel och mord med att någon
            kommer från en annan kultur. I Sverige skall våra lagar hävdas
            oavsett hur situationen ser ut i det land en del av våra innebyggare
            kommer ifrån.
          </note>
          <note>
            JämO är den myndighet som har att övervaka att jämställdhetslagen
            efterlevs. Det är viktigt att lagstiftning och regler innebär
            att hon kan fullfölja sitt arbete på ett smidigt och effektivt
            sätt. I ett par av
          </note>
          <note>
            Centerns reservationer tar vi upp vikten av att jämställdhetsplaner
            och arbetsvärderingsinstrument används och är utformade på ett
            riktigt sätt. Enbart att utforma en jämställdhetsplan kan påverka
            inställningen till jämställdheten i ett företag.
          </note>
          <note>
            Att också arbetsvärderingsinstrumentet utvecklas och utformas
            på ett korrekt sätt är viktigt för att undvika könsdiskriminerande
            lönesättning. Som det ser ut i dag kan både den utvalde mannen
            och företaget undvika att delta i jämförelsen med en kvinna som
            känner sig utsatt för lönediskriminering.
          </note>
          <note>
            Av det skälet anser jag att en skärpning av reglerna bör göras
            i enlighet med motion A 10 och reservation 12. Jämförelsepersonen,
            liksom i dag arbetsgivaren, skall ha skyldighet att lämna uppgifter
            enligt 33 §
          </note>
          <note>
            jämställdhetslagen om JämO begär det. Uppgiftsskyldigheten skall
            förenas med vite. Jämförelsepersonen skall ha rätt att ta del
            av den utredning som görs och ha möjlighet att lämna synpunkter
            på den.
          </note>
          <note>
            En annan viktig fråga som JämO i olika sammanhang tar upp, nu
            senast i en artikel i Svenska Dagbladet den 18 februari 1997,
            är sammansättningen i AD
          </note>
          <note>
            vid jämställdhetsmål. En jämn könsfördelning har hittills inte
            varit möjlig att komma fram till. I andra sammanhang är det viktigt
            att man döms av "likar", men i jämställdhetsmål gäller tydligen
            inte denna urgamla regel. Annars vore det troligen möjligt att
            nominera väl kvalificerade domare av båda könen.
          </note>
          <note>
            Arbetslösheten är ett stort gissel för många i vårt land i dag.
            Insatser görs för att människor skall komma in på arbetsmarknaden
            och för att människor skall kunna starta nya företag för att skapa
            nya jobb. Därför är det viktigt att NRC, Nationellt resurscentrum
            för kvinnor, permanentas och att de får bli en egen myndighet
            med eget budgetansvar.
          </note>
          <note>
            De regionala resurscentrum som finns i alla län är en viktig
            resurs i länen och de skall ges garantier så att de kan fortsätta
            sin verksamhet under trygga former. Som det ser ut i dag är de
            flesta verksamheterna drivna endast på projektbasis och det ger
            ingen trygghet för de anställda och ingen kontinuitet för verksamheten.
            Den här reservationen är jag mycket förvånad över att jag måste
            lägga fram, eftersom den bygger på en motion från kvinnor från
            samtliga partier i riksdagen. Är det bara vi i Centerpartiet och
            Vänsterpartiet som tycker att man skall satsa denna blygsamma
            resurs på kvinnorna i de olika länen?
          </note>
          <note>
            Arbetet med jämställdhet behöver fortsätta. Det är som med demokratin
            - den är ingen självklarhet och varje generation måste erövra
            den på nytt. För att arbetet skall bli styrande för hela samhällsutvecklingen
            är det oerhört angeläget att män också deltar i arbetet. Kvinnorna
            kan inte av egen kraft bli jämställda med männen om inte också
            männen inser att hela samhället blir bättre om alla får delta
            i samhällsbygget på sina egna villkor. Hela samhället vinner på
            om det finns män och kvinnor på alla plan. Det behövs fler män
            i vård, omsorg och skola. Fler pappor behöver vara hemma en period
            med sina barn för att få en god och viktig kontakt med dem. Kvinnors
            insatser behövs i politiken, i facket och i företagsledningarna.
          </note>
          <note>
            Inget av könen har monopol på kunskaper och åsikter som är värdefulla
            för samhället.
          </note>
          <note>
            Vi i Centerpartiet vill bygga ett hållbart samhälle där alla
            behövs.
          </note>
          <note type="speaker">
            Anf. 3 SIRI DANNAEUS (fp):
          </note>
          <note>
            Herr talman! Det liberala kravet på jämställdhet mellan kvinnor
            och män utgår från respekten för individens egenart. Godtycke,
            tradition och diskriminering begränsar både mäns och kvinnors
            livschanser.
          </note>
          <note>
            Jämställdhet betyder inte att vi skall leva likadant. Det betyder
            att alla skall ha samma möjlighet att utveckla sin personlighet.
            Därför får jämställdheten inte bli en kvinnofråga, utan den berör
            i högsta grad också männen.
          </note>
          <note>
            Folkpartiet har länge varit pådrivande i arbetet med att förändra
            samhället i riktning mot att alla kvinnor och män ges mer likvärdiga
            förutsättningar till individuell utveckling och till likvärdiga
            rättigheter och skyldigheter såväl i arbetsliv som i omsorg om
            hem och familj. Liberaler drev kampen för allmän rösträtt, gifta
            kvinnors rätt att arbeta, sambeskattningens avskaffande och införandet
            av jämställdhetslagen.
          </note>
          <note>
            Det har hänt mycket under det här århundradet.
          </note>
          <note>
            Många har säkert som jag personliga erfarenheter av för oss självklara
            reformer som det då stod politisk strid om. Min mamma som gifte
            sig 20 år gammal blev exempelvis omyndigförklarad ett helt år.
            Min svärmor fick när hon började som lärarinna be om sin mans
            tillåtelse för att börja arbeta. I dag låter det helt otroligt.
            Men man frågar sig vad våra barn kommer att förvånas över om ett
            halvt sekel.
          </note>
          <note>
            Herr talman! Numera är socialdemokraterna tillskyndare till den
            jämställdhetslag vi fick driva igenom så småningom, men vi har
            ändå upplevt att den fackliga makten har varit viktigare för socialdemokraterna
            än kvinnors makt. Det krävdes en liberal jämställdhetsminister
            för att få igenom jämställdhetslagen. Den socialdemokratiska oppositionen
            röstade emot.
          </note>
          <note>
            Nu ser det väl ändå ut på papperet som om vinden vänt även inom
            socialdemokratin, med "världens mest jämställda regering". Här
            visar fördelningen att jämställdhet är något annat än just procent.
            I den praktiska politiken gör regeringen prioriteringar, i utgiftsminskningar,
            skattesänkningar, tillväxtinsatser och neddragningar, som visar
            att man inte riktigt har förstått jämställdhetens innersta väsen
            - lika möjligheter för kvinnor och män. Jämställdhet handlar inte
            om procent utan om makt och möjlighet.
          </note>
          <note>
            Det är betydelsefullt att kvinnor och män är likvärdigt representerade
            i statliga styrelser och utredningar. Det system som införts med
            dubbla nomineringar fungerar inte eftersom alla nominerande parter
            inte tillämpar systemet. Fortfarande domineras ordförandeposterna
            av män, fortfarande domineras det ekonomiska området av män, medan
            kvinnor dominerar inom det sociala området.
          </note>
          <note>
            Det gladde mig därför särskilt mycket när ministern redovisade
            kvinnorepresentationen i statliga styrelser och uttryckte kravet
            på dubbla nomineringar på central nivå. Tyvärr visar ju utredningen
            att kvinnorepresentationen på regional nivå är så låg som
          </note>
          <note>
            36 %. Där är det nödvändigt med ett krav. Jag hoppas därför verkligen
            att riksdagen ställer sig bakom Folkpartiets och Vänsterpartiets
            reservation nr 3 om dubbla nomineringar.
          </note>
          <note>
            Herr talman! Lönesättningen vilar ofta på traditionella, manliga
            värderingar om arbetets värde och svårighetsgrad. Det behövs många
            nya arbetsvärderingsmetoder. Arbetsvärderingen skall vara könsneutral
            och omfatta både prestationer och krav samt utformas tillsammans
            med de anställda på arbetsplatsen. Här är det viktigt att staten
            som arbetsgivare skyndsamt startar detta viktiga arbete.
          </note>
          <note>
            Lönediskriminering är förbjuden, men förekommer. Det är därför
            viktigt att få fram domstolsutslag.
          </note>
          <note>
            För enskilda är det mycket pressande att driva sådana mål även
            om man får stöd av JämO. Det är därför dags att införa rätt till
            grupptalan.
          </note>
          <note>
            Att få bort de orättvisa löneskillnaderna är en av de viktigaste
            uppgifterna inom jämställdhetspolitiken, en utmaning som kräver
            ständig uppmärksamhet.
          </note>
          <note>
            Staten måste här ta ett särskilt ansvar och agera ledande utan
            att för den skull lägga sig i förhandlingar inom den privata sektorn.
            Statistiken talar tyvärr ett tydligt språk. Bland industriarbetare
            har kvinnor 91 %
          </note>
          <note>
            av männens löner, i staten 84 %, i kommuner 87 %
          </note>
          <note>
            och - hör och häpna - i landstingen 71 %. Siffrorna är hämtade
            ur Lathund om jämställdhet, Statistiska centralbyrån 1996.
          </note>
          <note>
            För att komma till rätta med denna den nu kanske viktigaste frågan
            i jämställdhetspolitiken föreslår
          </note>
          <note>
            Folkpartiet att det tillsätts en kommission som tar ett helhetsgrepp
            på de orättvisa löneskillnaderna.
          </note>
          <note>
            Herr talman! Den totalt sett allra viktigaste frågan är naturligtvis
            jobben. Här saknas jämställdhetsperspektivet fullständigt i regeringens
            politik. Strategiska skattesänkningar för att skapa nya jobb har
            gjorts, men bara inom traditionellt manliga områden. Exempel på
            detta är ROT-avdraget, slopandet av bilaccisen och sänkta förmånsvärden
            på tjänstebilar.
          </note>
          <note>
            En dag som denna, när solen skiner och vi äntligen har fått vår,
            vill man säga: Släpp företagarna loss, det är vår! Det krävs många
            nya små företag, och det är nödvändigt att små företag får växa
            och att de anställer fler. Det går inte om inte kvinnorna engageras.
          </note>
          <note>
            Släpp loss den kvinnliga skaparkraften!
          </note>
          <note>
            Och när skall regeringen våga släppa loss tjänstesektorn, den
            sektor där kvinnorna finns? Att bryta de offentliga monopolen
            inom traditionellt kvinnliga sektorer som vård, omsorg och utbildning
            är en jämställdhetsreform. Det leder också till att kvinnor får
            fler arbetsgivare att välja mellan.
          </note>
          <note>
            Den s.k. pigdebatten har rört upp många heta känslor. Ordet piga
            påminner om ett gammalt klasssamhälle, och det vill ingen ha tillbaka.
            En liberal huvuduppgift är i stället att verka för ett mer jämlikt
            och jämställt samhälle. Att kategoriskt avfärda alla förslag som
            skulle kunna göra det lättare för hushållen att köpa tjänster
            är sorgligt. Här visar statistik att kvinnor arbetar 60 timmar
            i veckan, varav 27 timmar är betalt arbete. Män arbetar 61 timmar
            i veckan, och av det är 41 timmar betalt arbete. Det skiljer alltså
            14
          </note>
          <note>
            timmar i veckan till kvinnornas nackdel.
          </note>
          <note>
            I det obetalda arbetet ingår hushållsarbete, omsorg av barn,
            hämtning på dagis, inköp osv. Så länge fördelningen ser ut så
            här är det kvinnorna som skulle tjäna allra mest på att få köpa
            tjänster till hushållen.
          </note>
          <note>
            Att bryta de offentliga monopolen, sänka arbetsgivaravgifterna,
            slopa arbetsgivaravgifter i hushållsrelaterad tjänstesektor, sänka
            turistmomsen och införa servicecheckar som underlättar för en
            framväxande tjänstesektor är några av Folkpartiets förslag för
            att bekämpa arbetslösheten, speciellt bland kvinnorna.
          </note>
          <note>
            Herr talman! Barnen har rätt till båda sina föräldrar. De första
            12-20 månaderna i en människas liv spelar en oerhört viktig roll
            för individens trygghet och fortsatta utveckling. Studier visar
            också att relationen både till mamman och till pappan spelar en
            stor roll. En otrygg relation är en stor riskfaktor. Männen måste
            därför få större möjlighet att aktivt delta i barnens utvecklingsprocess.
            Det är därför viktigt att papporna utnyttjar sina möjligheter
            att vara föräldralediga. Det medverkar också till att förändra
            attityder hos chefer och arbetsledare liksom hos arbetskamrater
            när arbetet planeras och organiseras.
          </note>
          <note>
            Det främsta instrumentet för att påverka denna utveckling är
            föräldraförsäkringen. Tyvärr har reglerna ändrats fyra gånger
            till det sämre de senaste åren.
          </note>
          <note>
            Bl.a. har den högre ersättningen under pappamånaden försvunnit.
            Detta motverkar naturligtvis våra jämställdhetskrav.
          </note>
          <note>
            En viktig åtgärd är därför jämställdhetspolitiska analyser av
            de förslag som regeringen överlämnar till riksdagen. Det går inte
            att av beslutsunderlagen utläsa hur förslagen påverkar kvinnors
            och mäns liv. Sådana analyser är nödvändiga för jämställdhetens
            skull, och detta bör ges regeringen till känna.
          </note>
          <note>
            För att stimulera kvinnor att söka sig till tekniska yrken har
            regeringen aviserat särskilda insatser. Regeringen har dock inte
            lämnat något förtydligande om när dessa kommer och i vilken form.
            Folkpartiet har den uppfattningen att åtgärder måste sättas in
            omgående för att öka rekryteringen och göra de tekniska och naturvetenskapliga
            utbildningsvägarna i högre grad relevanta för kvinnor. Det är
            dags att på en bred front vidareutveckla introduktion, pedagogik,
            tillgänglighet, syo och inte minst lärarnas utbildning och fortbildning.
            Då kanske man på allvar kan få flickor att välja tekniska yrken.
          </note>
          <note>
            Till sist, herr talman: Jag står naturligtvis bakom alla Folkpartiets
            reservationer, men för tids vinnande yrkar jag bifall endast till
            reservationerna 3, 25, 28,
          </note>
          <note>
            32 och 38.
          </note>
          <note type="speaker">
            Anf. 4 INGRID BURMAN (v):
          </note>
          <note>
            Herr talman! Debatten i dag handlar om jämställdhetspolitiken,
            som är ett viktigt och brett område. Jag vill inledningsvis säga
            att Vänsterpartiet delar regeringens mål inom jämställdhetspolitiken.
            Vi ansluter oss också till många av de analyser som regeringen
            gjort av vilka frågor som måste drivas. Det handlar om den könssegregerade
            arbetsmarknaden, om maktstrukturer, om lönediskriminering, om
            kvinnovåld, om utbildningsfrågor osv.
          </note>
          <note>
            Vad vi däremot inte delar är den verklighetsbeskrivning som är
            redovisad i regeringens skrivelse och som utskottet ställer sig
            bakom. Den ger intryck av framsteg inom jämställdhetspolitiken
            i Sverige, trots att de svenska kvinnorna under de senaste åren
            upplevt en backlash på många områden, en brutal omsvängning som
            innebär att lönegapen växer, att kvinnors arbetslöshet ökar, att
            hundratusentals kvinnor har vandrat ut från arbetsmarknaden och
            in i de passiva bidragssystemen och att den könssegregerade arbetsmarknaden
            kvarstår.
          </note>
          <note>
            Det är mycket tråkigt att mot den bakgrunden tvingas konstatera
            att den lägesbeskrivning som regeringen gör och som utskottets
            majoritet ställer sig bakom inte skildrar hur det ser ut. Den
            speglar inte så mycket av den verklighet som vi ser och som har
            drabbat kvinnorna.
          </note>
          <note>
            Men varför är det då så viktigt att ha en verklighetsbeskrivning
            som karta när man skall uppnå de här målen? Vi menar att det är
            viktigt att se verkligheten som den ser ut om man vill förändra
            den. I det sammanhanget hoppas jag att regeringen och utskottets
            majoritet tar sig en andra fundering.
          </note>
          <note>
            Jag vill börja med att lyfta fram några områden i den mycket
            brett upplagda skrivelsen. I dag är arbetsmarknaden könssegregerad.
            Kvinnor finns på en arbetsmarknad som domineras av låga löner.
            Kvinnor har i dag som grupp - i andra avseenden får vi höra andra
            siffror - ca 75 % av männens inkomster. Kvinnor som grupp har
            helt andra anställningsvillkor än män. Det handlar om visstidsanställningar,
            dvs. vikariat, timanställningar och andra former av korttidsanställningar.
            Regeringens försämringar av arbetsrätten kommer att ytterligare
            försvaga kvinnors situation på arbetsmarknaden.
          </note>
          <note>
            Kvinnor arbetar dessutom i stor utsträckning deltid, vilket innebär
            att många utöver redan låga löner har deltidslöner. Kvinnors ekonomiska
            villkor skiljer sig alltså väsentligt från mäns. Dessa villkor
            permanentas i livets alla skeden, eftersom våra socialförsäkringssystem
            bygger på heltids- och tillsvidareanställningar. Alltså får kvinnor
            lägre ersättningar från sjukförsäkring och a-kassa och mindre
            pension.
          </note>
          <note>
            Regeringen och utskottets majoritet pekar i de här sammanhangen
            på genomförda och kommande utredningar. Man har noterat problemen,
            vilket är bra, men man lägger inte fram några konkreta förslag
            för att bryta könsdiskrimineringen, vilket är mindre bra.
          </note>
          <note>
            När vi tittar på hur det ser ut i de organ som regeringen och
            majoriteten förfogar över kan vi konstatera att departementen
            i Sverige är ganska små. Men vi har väldigt stora och ofta resursrika
            myndigheter. Dessa förfogar man över. Men det gäller att sätta
            mål och att använda alla de medel som dessa verksamheter faktiskt
            har att hantera.
          </note>
          <note>
            En sådan myndighet är Arbetmarknadsverket. Ett alldeles givet
            och övergripande mål borde väl vara att man skall bryta den könssegregerade
            arbetsmarknaden och att man inriktar hela organisationen på att
            arbeta aktivt med detta. Men i stället hänvisar regeringen i sin
            skrivelse till s.k. brytprojekt. Där har man mindre än en promille
            av de medel som används för arbetsmarknadspolitiken.
          </note>
          <note>
            Det är inte så att vi motsätter oss brytprojekt. De är berättigade.
            Men det handlar om mindre än en promille av medlen. Varför är
            det inte ett övergripande mål för Arbetsmarknadsverket att bryta
            den könssegregerade arbetsmarknaden, Martin Nilsson? Svara på
            det. Varför reduceras jämställdhetsfrågan i detta fall till en
            promillefråga?
          </note>
          <note>
            Regeringen redovisar i sin skrivelse att kvinnors ställning på
            arbetsmarknaden har befästs och att deras ekonomiska oberoende
            har ökat. Detta trots att siffror från SCB visar att kvinnors
            deltagande i arbetskraften minskat från tredje kvartalet 1990
            till fjärde kvartalet
          </note>
          <note>
            1995 med 8 %, och år 1995 var 75,3 %, och trots att hälften av
            alla LO-kvinnor under 25 års ålder som finns på arbetsmarknaden
            har visstidsanställningar.
          </note>
          <note>
            Vilken verklighet är det regeringen redovisar?
          </note>
          <note>
            Den kanske mest uppseendeväckande och direkt könsdiskriminerande
            försämringen ur jämställdhetssynpunkt som genomförts under senare
            år som enskild åtgärd är tidsbegränsningen för deltidsarbetslösa
            i arbetslöshetsförsäkringen. Bestämmelsen har lett till att många
            deltidsarbetslösa, de flesta kvinnor, sagt upp sig från sin anställning
            för att bli heltidsarbetslösa. Detta beskriver regeringen, och
            nu läser jag ur skrivelsen: Under 1996 har deltidsarbetslösheten
            börjat sjunka. Hur redovisar regeringen verkligheten?
          </note>
          <note>
            Utskottet ställer sig bakom denna verklighetsbeskrivning genom
            att enbart diskutera om det är en begränsning på ett eller flera
            år innan kvinnor ramlar ut ur systemen. Sedan avvisar utskottet
            vårt förslag om att man skall avveckla denna direkt könsdiskriminerande
            bestämmelse.
          </note>
          <note>
            JämO har vid ett otal tillfällen påtalat behovet av en skärpt
            jämställdhetslag för att kunna driva mål om lönediskriminering,
            behovet av starkare likalönelag, behovet av att kunna föra grupptalan
            och behovet av att kunna se över AD:s sammansättning. Fler talare
            har berört detta. Vänsterpartiet har också upprepade gånger motionerat
            om detta. Vi har gjort det mot bakgrund av den verklighet som
            finns. Den visar att lönegapen mellan könen ökar. Kvinnors kompetens
            undervärderas konsekvent. Kvinnors anställningsvillkor skiljer
            sig från männens, osv. Vi har gjort detta för att den nuvarande
            lagen är uddlös. Det saknas t.ex.
          </note>
          <note>
            möjlighet att få fram jämförelsepersoner när det gäller mål om
            lönediskriminering.
          </note>
          <note>
            Var gör regeringen? Jo, i skrivelsen pekar man på
          </note>
          <note>
            JämO:s ansvar för att nuvarande regler blir kända, i stället
            för att ge JämO det redskap som behövs för att aktivt kunna motverka
            diskrimineringen. Utskottet ställer sig bakom regeringens skrivelse
            och menar att det i dag inte finns någon anledning att vidta någon
            åtgärd. När finns den anledningen? Vi har väntat 10,
          </note>
          <note>
            20, 30 år och levt med denna diskriminering. Skall vi vänta 10,
            20, 30 år till? När finns det anledning?
          </note>
          <note>
            Lönediskrimineringen tillåts alltså fortsätta i nuvarande omfattning.
            Eller hur skall jag tolka utskottsmajoriteten?
          </note>
          <note>
            Skrivelsen omfattar ett väldigt brett spektrum. Både Ulla Hoffmann
            och Johan Lönnroth kommer för
          </note>
          <note>
            Vänsterpartiets räkning att redovisa fler synpunkter och fler
            förslag från Vänsterpartiet. Själv tänker jag gå över till ett
            annat område. Det handlar om forskning och forskningsresurser,
            som också behandlas i skrivelsen, men kanske inte så djuplodande.
            Jag vill nämna två exempel som jag tycker är ganska pedagogiska.
          </note>
          <note>
            I dag avsätts mindre än 1 % av forskningsmedlen till s.k. jämställdhets-
            och kvinnoforskning. Men hur används dessa medel? Ett exempel
            är att man inom medicinsk forskning har tagit fram en röstprotes
            för dem som har opererat bort struphuvudet på grund av cancer.
            Denna röstprotes har en basröst. För att man skall få fram en
            som har en ljusare röst - vi kvinnor har ljusare röster - använder
            man de reserverade forskningsmedlen för kvinnoforskning. Dvs.,
            vi får använda oss av specialdestinerade procentdelar av medlen
            för att utveckla och täcka behovet hos 50 %
          </note>
          <note>
            av befolkningen. Jag skulle gärna vilja ha en kommentar från
            jämställdhetsministern om detta.
          </note>
          <note>
            Jag har ytterligare ett exempel som skett i Sverige nu i mitten
            av 90-talet. För några år sedan, inte många, startades ett av
            de största forskningsprojekt som genomförts i Sverige på barndiabetiker
            för att utveckla och forska i behandlingsmetoder. Referensgruppen
            består uteslutande av pojkar, trots att flickor får barndiabetes
            i samma utsträckning som pojkar.
          </note>
          <note>
            Varför då denna enkönade grupp? Jo, alla tidigare forskningsprojekt
            hade bara avsett pojkar. Skall vi kunna göra jämförelser bakåt
            måste även detta behandla pojkar. Så konserveras forskningen.
            Detta så sent som i mitten av 90-talet. Föräldrar till flickor
            får i stället för forskning och utvecklade behandlingsmetoder
            höra att de skall övervaka sina döttrar i tonåren då hormonerna
            förändras starkt. Det är ett andra rangens könstänkande, finansierat
            av statliga medel. Vad säger jämställdhetsministern om detta?
          </note>
          <note>
            Herr talman! Jag vill slutligen lyfta fram kvinnokonferensen
            i Beijing, där Sverige fick jämställdhetspris och undertecknade
            en handlingsplan om att det är regeringens ansvar att genomdriva
            detta i respektive land. Vi har motionerat i två motioner om att
            regeringen har ett ansvar för att utveckla en strategi för att
            se till att detta blir verkligt. I skrivelsen och i utskottet
            behandlar man frågan så, att det inte är någon skyldighet. Men
            faktum kvarstår:. Det är ett ansvar för regeringen. Vår bedömning
            är att det krävs en strategi. Handlingsplanen är mycket omfattande.
            Skall den genomföras, och är man seriös när det gäller att följa
            upp Beijingplanen, bör det tas fram en handlingsplan.
          </note>
          <note>
            Herr talman! Jämställdhetspolitik är egentligen alldeles för
            allvarligt för att söka konfrontation kring.
          </note>
          <note>
            I stället är detta ett område där alla demokratiskt sinnade krafter
            borde kunna enas för att aktivt kunna motverka en könsdiskriminering
            inom politikens alla områden. Jag menar att anledningen till att
            en majoritet av utskottet avvisat Vänsterpartiets 32 hemställanspunkter
            är att man blundat med minst ett öga.
          </note>
          <note>
            Utskottets majoritet har varit lika könsblind som stora delar
            av den svenska lagen och regelverket.
          </note>
          <note>
            Jag står naturligtvis bakom samtliga Vänsterpartiets reservationer,
            men jag nöjer mig med att yrka bifall till reservationerna 8,
            10, 17 och 44.
          </note>
          <note>
            I detta anförande instämde Ulla Hoffmann (v).
          </note>
          <note type="speaker">
            Anf. 5 BARBRO JOHANSSON (mp):
          </note>
          <note>
            Herr talman! Regeringens jämställdhetsstrategi i skrivelsen bygger
            på fem punkter. Förhållandet för kvinnor respektive män måste
            synliggöras på alla områden. Regeringen har utfärdat ett direktiv
            om att alla utredningar skall redovisa jämställdhetspolitiska
            konsekvenser av reformförslagen. Det är bra. Men detta innebär
            långt ifrån att beslut inom t.ex. socialpolitiken inte drabbar
            kvinnor mer än män. Det är fortfarande finanspolitiken som avgör.
          </note>
          <note>
            Under de senaste årens ekonomiska kris har det varit lätt att
            hänvisa till att budgetsaneringen varit överordnad allt annat.
            I bästa fall har man kanske känt till att besluten fått oönskade
            effekter för jämställdheten men ändå sett sig tvungen att genomföra
            dem.
          </note>
          <note>
            Men jag frågar mig varför finanspolitiken, eller kanske förhållandet
            mellan finanspolitiken och socialpolitiken, varken redovisas eller
            analyseras ur ett könsperspektiv när regeringen beskriver sin
            långsiktiga strategi.
          </note>
          <note>
            I detta sammanhang ekar talet tomt om hur den jämna könsfördelningen
            i regeringen väcker internationell uppmärksamhet. Så länge regeringen
            inte förmår analysera begreppet ekonomisk realitet ur könsperspektiv
            kommer ingen egentlig förändring att kunna ske. Detta är en grundbultsfråga,
            och samma mekanismer gör sig gällande här som i miljöfrågan.
          </note>
          <note>
            Det finns en insikt om att misshållanden existerar och om att
            vi har allt att vinna på en förändring, men den insikten tillåts
            inte i grunden påverka den ekonomiska politiken.
          </note>
          <note>
            I punkt två står det i skrivelsen att jämställdhet mellan kvinnor
            och män är ett kunskapsområde. Inom många myndigheter, företag
            och organisationer saknas tillräckliga kunskaper hos ledningen
            och andra i ansvarig ställning för att pröva verksamheten ur ett
            jämställdhetsperspektiv.
          </note>
          <note>
            Visst behövs det kunskap, men det handlar inte bara om att genom
            kunskapsuppbyggnad långsiktigt skapa attitydförändringar. Det
            handlar lika mycket om att stärka kvinnors rätt. Detta arbete
            måste ske samtidigt, och då räcker det inte att ge mer pengar
            till
          </note>
          <note>
            JämO för att öka JämO:s möjligheter att driva frågor om könsdiskriminering.
            Det är att frånsäga sig ansvaret.
          </note>
          <note>
            Man säger att återkommande ändringar av lagstiftningen måste
            vägas mot behovet av att reglerna får verka och bli kända hos
            de aktörer som skall följa och tillämpa dem. Detta synsätt verkar
            bygga på tron att rättsväsendet är könsneutralt. Det är det inte,
            vilket också erkänns på annat håll i skrivelsen där man resonerar
            kring vikten av en jämnare könsfördelning bland domstolarnas ledamöter.
            Jämställdhetsarbetet får inte reduceras till enbart ett pedagogiskt
            upplysningsarbete. Då underskattas styrkan i de strukturer som
            bär upp diskrimineringen av kvinnor.
          </note>
          <note>
            I punkt tre sägs att nya arbetssätt och metoder behöver utvecklas
            för att man skall kunna införliva jämställdhetsfrågor i det dagliga
            och administrativa arbetet. Här tycker jag att de utredningar
            och projekt som genomförts eller skall genomföras är mycket lovvärda.
            Frågan är bara hur dessa skall kunna fås att bli mainstream, när
            de medel som anslås är mindre än en promille av AMS budget, vilket
            också Ingrid Burman påpekade förut.
          </note>
          <note>
            I punkt fyra står att systematisk uppföljning av arbetet med
            att införliva ett jämställdhetsperspektiv i alla politikområden
            behövs för att man skall kunna samla erfarenheter och kunna bedöma
            behovet av utvecklingsinsatser. Detta är också lovvärt. Vänsterpartiet
            har ett bra förslag om att man skall införa könsräkenskaper, ungefär
            som när man nu inför miljöräkenskaper.
          </note>
          <note>
            I punkt fem står att det för att man skall kunna motverka den
            ojämna fördelningen av makt och resurser mellan kvinnor och män
            alltjämt bör avsättas resurser för särskilda jämställdhetsåtgärder
            på prioriterade områden. Här bör satsningar mot arbetslösheten
            bland invandrarkvinnor ges hög prioritet. Att vara kvinna och
            invandrare innebär i dagens samhälle att man befinner sig i absolut
            underläge. Att synliggöra etnicitet i jämställdhetsrelaterad statistik
            är en av de viktigaste uppgifterna framöver för statliga utredningar
            och kommittéer.
          </note>
          <note>
            Herr talman! När vi i dag behandlar regeringens skrivelse om
            jämställdhetsarbetet vill jag knyta an till
          </note>
          <note>
            Miljöpartiets motion, där vi lyfter fram behovet av ökade medel
            till den offentliga sektorn. Det är nödvändigt att tillföra medel
            för att undvika att kvinnoarbetslösheten ökar.
          </note>
          <note>
            Inom vården och omsorgen går personalen på knäna. Här finns kvinnodominerande
            yrken. Kvinnor varslas, och det är nu under 1997, när regeringens
            besparingar skall genomföras, som neddragningarna inom den offentliga
            sektorn kommer att visa sig och få fullt genomslag.
          </note>
          <note>
            Kvinnors totala sysselsättning på arbetsmarknaden har sjunkit.
            Härmed har också antalet deltidsanställda ökat, trots vad regeringen
            säger i skrivelsen. Arbeten med osäkra löneförhållanden är överrepresenterade
            bland kvinnor. 70 % av LO-kollektivets kvinnor är visstidsanställda.
            Det kan också handla om tillfälliga arbeten, där arbetskraft inkallas
            endast vid behov och jobbet kanske bara varar några timmar. Det
            visar sig att det inte med automatik är så att tillfälligt arbete
            leder till fast tjänst. LO och JämO har tidigare påpekat att den
            nya arbetsrätten slår hårt mot jämställdheten.
          </note>
          <note>
            Arbetslösheten slår hårdast mot de lågutbildade.
          </note>
          <note>
            Detta gäller både män och kvinnor, men kvinnor drabbas mer och
            hårdare. För äldre kvinnor blir arbetslösheten permanent.
          </note>
          <note>
            Regeringen skall ju genomföra en vuxenutbildningssatsning, och
            stor hänsyn bör då tas till kvinnornas situation på arbetsmarknaden
            när pengarna fördelas. Arbetsmarknaden för kvinnor är ju ett viktigt
            led i jämställdhetsarbetet, och kvinnor får inte bli ifrånsprungna
            och missgynnade.
          </note>
          <note>
            Herr talman! Miljöpartiet vill att regeringen i ökad utsträckning
            studerar vårt lands arbetsmarknad ur ett genusperspektiv. Arbetsmarknaden
            är segregerad, med mans- och kvinnodominerade yrken. Det betyder
            att satsningar på bl.a. vägar gör att kvinnor missgynnas vad gäller
            skapandet av helt nya arbetstillfällen.
          </note>
          <note>
            Vi vet att byggandet av tio mil ny motorväg motsvaras av ca 30
            000 arbetstillfällen inom vården.
          </note>
          <note>
            Miljöpartiet anser att det är viktigare att gynna den offentliga
            sektorn för att undvika en hög kvinnoarbetslöshet. Den offentliga
            sektorn är också viktig för att vår infrastruktur skall fungera.
            Det är viktigare för föräldrar att barnomsorg och skola är välfungerande
            än att de kan komma några minuter fortare till jobbet på en nybyggd
            motorväg.
          </note>
          <note>
            Ett effektivt medel för att kunna överföra ytterligare medel
            till den offentliga sektorn är en generell skatteväxling, som
            skulle gynna kvinnor inom främst vård och omsorg och kunna tillföra
            kommunerna ca
          </note>
          <note>
            20 000 nya arbetstillfällen.
          </note>
          <note>
            Herr talman! Vi i Miljöpartiet har länge framfört kravet på en
            förkortning av arbetstiden. Detta är nu den mest angelägna reformen
            för att man skall kunna komma till rätta med arbetslösheten. Det
            är en viktig jämställdhetsfråga, och på den här punkten tror jag
            att jag får med mig jämställdhetsminister Ulrica Messing, som
            efter vad jag förstått har framhållit att en arbetstidsförkortning
            är viktig just ur ett jämställdhetsperspektiv.
          </note>
          <note>
            En kortare arbetsvecka ger ökade möjligheter för både kvinnor
            och män att nå balans i livet mellan arbete, fritid och familjeliv.
            Eftersom män i realiteten arbetar heltid och kvinnor till stor
            del arbetar deltid, innebär en arbetstidsförkortning ett effektivt
            sätt att omfördela arbete från män till kvinnor.
          </note>
          <note>
            Andelen deltidsarbetslösa har fördubblats sedan
          </note>
          <note>
            1990, och de flesta av dessa är kvinnor med arbete inom vård
            och omsorg.
          </note>
          <note>
            Herr talman! I dagens Sverige finns människor som slagits ut
            eller aldrig fått chansen att komma in på arbetsmarknaden. Det
            handlar då om en ekonomisk otrygghet och en känsla av utanförskap,
            att inte klara kraven och inte kunna göra rätt för sig. Nej, låt
            oss dela på jobben i stället för på pengarna! Som det nu är får
            de som har jobb arbeta allt hårdare och betala alltmer för dem
            som inte har arbete. Hårt stressande arbete medför att tiden inte
            räcker till för jobb, familj och sociala förpliktelser.
          </note>
          <note>
            Människor mår dåligt för att de inte kan eller får lov att arbeta,
            och de som har jobb slits ut för att de har för mycket att göra,
            känner sig otillräckliga och stressade. En mycket bättre fördelningspolitik
            vore att dela på jobben i stället för på pengarna. Om vi tittar
            på våra grannländer och länderna i EU ser vi att arbetstiden där
            redan har sänkts. Det är otvetydigt så att det blir fler arbetstillfällen
            för fler människor om man delar på jobben.
          </note>
          <note>
            Men visst får vi nu gehör för förslag. Kravet på arbetstidsförkortning
            sprids alltmer. Detta känns bra för mig som miljöpartist. Kortare
            arbetstid diskuteras nu i var fjärde kommun i landet, och ofta
            är det motioner från Miljöpartiet som ligger bakom att man gör
            det. Miljöpartiet har i sina tidigare motioner talat om kortare
            arbetstid enligt Växjömodellen. Nu står den modell för ett femtiotal
            andra kommuner som funderar på att växla löneökningar mot mer
            fritid. Ytterligare 30 kommuner försöker med andra varianter av
            arbetstidsförkortning.
          </note>
          <note>
            Argumenten i kommunerna är fler jobb, ökad sysselsättning för
            deltidsanställda, bättre arbetsmiljö, ökad jämställdhet och en
            ökad livskvalitet.
          </note>
          <note>
            Sjukfrånvaron och förslitningsskadorna minskar -
          </note>
          <note>
            i huvudsak för de kvinnor som arbetar i kommunerna.
          </note>
          <note>
            I Finland förkortar ett tjugotal kommuner arbetstiden för människor
            med arbete inom vård, hemtjänst och barnomsorg. I Kemi har man
            beräknat att mer än dubbelt så många jobb har genererats.
          </note>
          <note>
            I Miljöpartiets motion anser vi också att en utredning som tar
            fram möjligheterna till arbetsvärdering bör genomföras. Det finns
            kommuner i vårt land som är föregångare. Det finns förebilder
            som regeringen med framgång skulle kunna studera ordentligt för
            att få inspiration till att förnya politiken. En sådan kommun
            är Växjö. I Växjö kommun har man tröttnat på att vänta på ett
            nationellt användbart instrument för arbetsvärdering. I stället
            har man beslutat att på egen hand utarbeta ett sådant instrument,
            så att man därefter skall kunna genomföra en ordentlig, heltäckande
            arbetsvärdering inom kommunen. Miljöpartiet skulle önska att en
            genomtänkt arbetsvärderingsstrategi togs fram av regeringen. En
            sådan skulle komma väl till pass vid framtida lokala löneförhandlingar
            inom den offentliga sektorn.
          </note>
          <note>
            Herr talman! Jag står givetvis bakom Miljöpartiets alla reservationer,
            men jag vill yrka bifall till reservationerna 11, 18, 21, 36 och
            38.
          </note>
          <note type="speaker">
            Anf. 6 ROSE-MARIE FREBRAN (kd):
          </note>
          <note>
            Herr talman! I politiska program bör man alltid kunna följa en
            röd tråd. Jag hoppas att det alltid skall vara uppenbart att det
            vi kristdemokrater vill se som den röda tråden i vår politik är
            den människosyn som vår ideologi utgår från. Den betonar det absoluta
            människovärdet, det unika människovärdet och att alla människor
            har samma värde. Detta blir också grunden för vår syn på jämställdhet.
          </note>
          <note>
            Kvinnan och mannen har ett absolut och lika värde och lika status.
            Drar man ut konsekvensen av det här på samhällssynen, synen på
            hur man bygger ett stabilt samhälle, leder det till en strävan
            efter allas delaktighet och medverkan på lika villkor.
          </note>
          <note>
            Egentligen tror jag att det i vårt land råder ganska stor samstämmighet
            om detta i teorin. Men hur ser det då ut i praktiken? Jag tror
            att man väldigt kort kan uttrycka var vi står när det gäller jämställdheten
            genom att säga att vi har uppnått stor formell jämställdhet, men
            inte reell jämställdhet i samma utsträckning.
          </note>
          <note>
            Vi har ingen brist på välformulerade deklarationer, ambitioner
            och målsättningar. Men trovärdigheten för alla de här vackra orden
            kräver att det politiska arbetet med kraft inriktas på att skapa
            reell jämställdhet.
          </note>
          <note>
            Jag tror att det i detta avseende inte finns något parti som
            inte har anledning att ägna sig litet grand åt självkritik.
          </note>
          <note>
            För att vi skall kunna uppnå reell jämställdhet -
          </note>
          <note>
            det tror jag också egentligen att vi är överens om -
          </note>
          <note>
            måste alla förslag och beslut analyseras ur jämställdhetperspektiv.
            Det gäller alla politikområden. Vi måste som grund för våra beslut
            veta vilka konsekvenser de får för kvinnorna och vilka konsekvenser
            de får för männen. Naturligtvis är det på vissa områden något
            viktigare än på andra. Som speciellt viktiga områden vill jag
            framhålla utbildningspolitiken, arbetsmarknadspolitiken, näringspolitiken,
            socialpolitiken och den ekonomisk politiken.
          </note>
          <note>
            När den socialdemokratiska regeringen tillträdde hösten 1994,
            utlovade man att en sådan här granskning skulle ske i alla förslag.
            Löftet kom ju också från en regering som för första gången i Sveriges
            historia, och också i världshistorien antar jag, bestod av hälften
            män och hälften kvinnor. Den var alltså numerärt jämställd. Vi
            kan med facit i hand konstatera att löftet inte har infriats.
            Här kommer jag att koncentrera min kritik i dag.
          </note>
          <note>
            Eftersom löftet inte har infriats, anser jag att riksdagen verkligen
            borde framhålla vikten av jämställdhetspolitiska analyser och
            beställa av regeringen att sådana analyser skall följa med varje
            proposition.
          </note>
          <note>
            Jag är förvånad över utskottsmajoritetens syn på detta. Majoritetstexten
            talar om det ansvar som ligger på ledningen för varje departement.
            Den talar också om jämställdhetsenhetens roll, den roll som jämställdhetsenheten
            skall ha i det här arbetet. Där har jag naturligtvis inga invändningar.
            Precis så borde det vara. Men sedan drar utskottsmajoriteten slutsatsen
            att man på grund av detta bör kunna förutsätta att jämställdhetsaspekten
            har beaktats i de propositioner som presenteras för riksdagen.
            Varför bör man förutsätta detta? Det sägs inte. Det är tydligen
            bara för att regeringen har sagt att ansvaret skall ligga på departementsledningarna
            och för att det finns en jämställdhetsenhet.
          </note>
          <note>
            Men vad är det man skall titta på? Jo, det är naturligtvis resultat.
            Man skall titta på vad som kommer ut av det som regeringen har
            sagt sig vilja göra. Vi har inte sett några resultat. Vi kan naturligtvis
            inte dra slutsatsen att det här fungerar bara för att regeringen
            har uttryckt en god vilja. Det kan vi självklart inte.
          </note>
          <note>
            Jag finner alltså att utskottsmajoriteten här har uttryckt sig
            på ett otroligt underdånigt sätt.
          </note>
          <note>
            Det finns en fyrpartireservation, reservation 38, och det gläder
            mig att Margareta Andersson från
          </note>
          <note>
            Centerpartiet nu också yrkar bifall till denna. Nu har vi bara
            Moderata samlingspartiet kvar, så får vi igenom det här kravet.
            Jag hoppas att det skall kunna bli verklighet.
          </note>
          <note>
            Det duger inte att, som utskottsmajoriteten gör, säga att man
            precis som motionärerna tycker att det skulle vara av stor värde
            att en konsekvensanalys av hur förslag påverkar kvinnor och män
            presenteras i propositionerna och att man förutsätter att ett
            sådant arbete pågår. Vad då "sådant arbete pågår"? Presenteras
            konsekvensanalyserna eller ej? Det är ju lätt att konstatera när
            man tar del av propositionerna. Det brister alltså väldigt i logiken
            här. Det som står i den ena meningen följer inte logiskt på det
            som har stått i den föregående.
          </note>
          <note>
            Ett sådant här arbete kan väl inte pågå utan att det märks? Finns
            det någon anledning att regeringen inte skulle presentera de analyser
            som man har gjort om man verkligen har gjort dem? Inte om man
            har låtit dem påverka förslagen. Men om man har gjort analyser
            och funnit att något inte är bra ur jämställdhetssynpunkt, då
            vill man naturligtvis dölja det. Enda skälet att man inte skulle
            presentera analyserna, om man har gjort dem, är att resultatet
            av dem inte blivit det man ville. Om det blivit positiva resultat,
            om det visat sig i de olika analyserna att det här är bra ur jämställdhetssynpunkt,
            varför skulle man då inte berätta det i propositionerna? Varför
            skulle man dra på sig fullständigt onödig kritik? Man har gjort
            det, men man har inte talat om det. Man har inte visat det.
          </note>
          <note>
            Jag hoppas att debatten här i dag skall klargöra, jag hoppas
            att Martin Nilsson, eller åtminstone statsrådet Messing, skall
            klargöra om analyserna har gjorts. Om de har gjorts, varför har
            de inte presenterats i propositionerna?
          </note>
          <note>
            Jag kommer att inrikta mig helt på att få fram sanningen när
            det gäller konsekvensanalyserna. Varför är detta så otroligt viktigt?
            Jo, därför att om vi inte jobbar på det sätt som vi har sagt att
            vi vill jobba på når vi inte de resultat som vi vill uppnå. Då
            blir det litet åtgärder hit och dit, och det blir inte en mainstreaming,
            man får inte in allt i huvudfåran som vi har sagt att vi vill.
            Därför kan jag inte på något sätt backa i fråga om detta. Jag
            hoppas att en majoritet av riksdagen bifaller reservation 38 i
            dag. Jag yrkar alltså bifall till reservation 38.
          </note>
          <note>
            Jag har inte mycket tid kvar, men jag vill även yrka bifall till
            reservation 19, där vi kristdemokrater har ett yrkande som innebär
            att vi vill komma till rätta med den segregerade arbetsmarknaden.
            Mycket skulle naturligtvis kunna sägas om detta. Tiden medger
            emellertid inte att jag gör det. Som jag ser det är detta något
            av det allra viktigaste som vi kan ägna oss åt när det gäller
            jämställdhetspolitiken. Många av de brister som finns i dag beror
            på att vi har en så segregerad arbetsmarknad i vårt land.
          </note>
          <note>
            Jag vill också mycket kortfattat uttrycka vår kritik mot regeringens
            utnämningspolitik. Vi framför en nyanserad kritik. Vi påvisar
            de förbättringar som har skett men framför stark kritik när det
            gäller regeringens sätt att utnämna högre chefer, generaldirektörer
            och landshövdingar. Jag skulle tro att om regeringen skall uppnå
            sitt mål att under mandatperioden som helhet utse minst hälften
            med nya kvinnor får man nog ta hela den tid som är kvar till att
            utse bara kvinnor, vilket är en olycklig situation att hamna i.
            Det har alltså varit dåligt när det gäller utnämningspolitiken.
          </note>
          <note>
            Och regeringen förtjänar kritik på den punkten.
          </note>
          <note type="speaker">
            Anf. 7 MARTIN NILSSON (s):
          </note>
          <note>
            Herr talman! Jämställdhet handlar om, som många andra har sagt,
            att ge alla människor i samhället grundläggande rättigheter, att
            ge alla ett lika värde, lika möjligheter och lika ansvar. Men
            jämställdhet handlar lika mycket om att ett samhälle skall ta
            till vara de resurser och den kompetens som ryms i samhället.
            De samhällen som misslyckas, och där människor på olika sätt förvägras
            dessa grundläggande rättigheter, är samhällen som brister i civilisation
            och som accepterar olika former av förtryck och diskriminering.
          </note>
          <note>
            Under lång tid var detta förtryck synliggjort främst i samhället
            när det gäller klass. Under de senaste årtiondena har förtrycket
            baserat på kön alltmer uppmärksammats, synliggjorts och blivit
            föremål för politiska åtgärder. Diskrimineringen har främst tagit
            sig uttryck i, som många har beskrivit här, att kvinnor haft mindre
            politisk och ekonomisk makt. Som en följd av detta har fördelningen
            av samhällets produktion ofta styrts till nackdel för kvinnor.
            Denna negativa särbehandling är inte bruten. Ännu diskrimineras
            kvinnor i samhället genom att få lägre löner, genom att inte få
            sin del av den politiska och ekonomiska makten och genom att bli
            utsatta för ett manligt våld.
          </note>
          <note>
            Herr talman! Politiken måste sträva efter ett samhälle där fler
            får chansen att utvecklas. Målet för jämställdhetspolitiken måste
            därför vara att bryta de barriärer och hinder som fortfarande
            möjliggör förtryck och diskriminering av kvinnor.
          </note>
          <note>
            Jämställdhetspolitiken har ändå på många områden och i stort
            lyckats. Framstegen är stora och större än vad många hade kunnat
            ana eller vågat hoppas på.
          </note>
          <note>
            Kvinnors oberoende har stärkts genom deras inträde på arbetsmarknaden.
            Män har kommit att ta en allt större del i jämställdhetsarbetet
            och ansvar t.ex. för arbetet i hemmen.
          </note>
          <note>
            I politiken har kvinnors inflytande ökat kraftigt.
          </note>
          <note>
            Den svenska riksdagen är ett unikt parlament vad gäller jämn
            könsfördelning. Den svenska regeringen, statliga myndigheter och
            ämbetsverk är på många områden internationella föregångare när
            det gäller kvinnlig representation.
          </note>
          <note>
            För bra några veckor sedan redovisade regeringen här i kammaren
            utvecklingen när det gäller könsfördelningen i statliga styrelser.
            I centrala styrelser är kvinnorepresentationen nu 43 %. Målsättningen
            om
          </note>
          <note>
            50 % män och 50 % kvinnor i statliga styrelser fordrar en rejäl
            fortsatt politisk kraftsamling. Inte minst erfarenheterna från
            regionala styrelser visar på detta.
          </note>
          <note>
            Spelar då en jämnare könsfördelning någon roll, eller är det
            som Folkpartiet både i sin motion och i debatten här uttrycker
            det, nämligen att regeringen har valt att lägga en överdriven
            vikt vid kvinnorepresentation? Jag tror inte det. Jag tror att
            en jämnare könsfördelning är själva grunden för ett jämställt
            samhälle.
          </note>
          <note>
            Utan kvinnor och män vid makten blir samhället och beslutsfattandet
            mindre representativt och mindre benäget att bekämpa de orättvisor
            och det förtryck som finns baserat på kön. Vi socialdemokrater
            skäms inte för att andra partier tycker att vi lägger överdriven
            vikt vid denna maktfråga. Tvärtom. Vi kommer inte att nedvärdera
            betydelsen av kvinnorepresentation.
          </note>
          <note>
            Vi tror på olika metoder, däribland inkluderande kvotering och
            positiv särbehandling. Den första linjen i form av information
            och kunskapsspridning har visat sig otillräcklig. Det behövs emellanåt
            sådana åtgärder för att bryta de manliga maktstrukturer som finns
            i samhället.
          </note>
          <note>
            Ett av vårt samhälles största myter är att den sneda maktfördelningen
            skulle bero på kompetens. Det är angeläget att veta att kompetensen
            som begrepp inte är könsneutral eller något vetenskapligt. I själva
            verket är bedömningen av kompetens alltid färgat av bedömarens
            värderingar.
          </note>
          <note>
            Om värderingarna rörande begreppet kompetens är präglade och
            färgade av århundraden av manligt styre blir det naturliga att
            använda sig av kvotering och positiv särbehandling som en metod.
          </note>
          <note>
            Det är sorgligt att se att det finns partier som ser dessa maktstrukturer
            men som inte är beredda att använda sig av metoder för att göra
            samhället mer jämställt, särskilt som det finns så mycket kvar
            att göra på området. Det finns så många manliga, och i vissa fall
            också kvinnliga, bastioner att bryta - ett näringsliv där de privata
            bolagsstyrelserna till 97 %
          </note>
          <note>
            består av män, en akademisk värld där professorerna till 93 %
            är män, men också en barnomsorg där alltför få män jobbar, och
            där alltför många kvinnor finns.
          </note>
          <note>
            Christel Anderberg har fel i fråga om detta. Om hon läser skrivelsen
            ser hon att det finns ett flertal projekt också för att bryta
            den könssegregationen på arbetsmarknaden.
          </note>
          <note>
            För den socialdemokratiska regeringen är den positiva särbehandlingen
            en fortsatt viktig metod, och det är därför som vi driver frågan
            med stor prioritet i förhandlingarna med Europeiska unionen.
          </note>
          <note>
            Herr talman! Det finns ändå en bred uppslutning kring den svenska
            jämställdhetspolitiken. Behandlingen av regeringens skrivelse
            och motionerna visar att det finns en stor samstämmighet vad gäller
            riktningen och målsättningen för jämställdheten.
          </note>
          <note>
            Med undantag för Moderaterna visar alla partier på olika punkter
            upp krav på åtgärder som är mer långtgående och som kräver snabbare
            resultat. Man kan på många sätt känna sympati för önskan om snabbare
            resultat och direkta politiska insatser var än diskrimineringen
            uppstår.
          </note>
          <note>
            Samtidigt finns det en risk i detta betraktelsesätt.
          </note>
          <note>
            Detta politikerområde präglas i dag av en vilja att jämställdheten
            mellan kvinnor och män skall genomsyra alla politikerområden.
            Att tänka jämställdhet skall vara lika naturligt som att tänka
            ekonomi eller miljö eller regionalpolitik. För att lyckas med
            denna mainstreaming redovisar regeringen ett antal insatser i
            riksdagsskrivelsen. Tjänstemän i utredningar, regeringskansli
            och på regional nivå har fått utbildning i jämställdhetsarbete.
            Statistik och faktamaterial skall i olika utredningar vara könsuppdelade.
          </note>
          <note>
            Skrivelsen redovisar vidare inom flera politikerområden på konkreta
            åtgärder för ökad jämställdhet. Inom försvaret, utbildningsområdet,
            det sociala och närings- och regionalpolitiken drivs nu jämställdhetsfrågorna
            aktivt av respektive minister och av respektive myndighet. Alltfler
            engageras i jämställdheten som ett viktigt samhällsmål. Inom dessa
            områden visar också skrivelsen på tydliga framsteg.
          </note>
          <note>
            Att i det läget föreskriva statliga myndigheter och företag exakt
            hur jämställdhetsarbetet skall bedrivas vore olyckligt. Utskottet
            avvisar därför i nuläget krav på detaljreglering för exempelvis
            styrda anslag. Regeringen har naturligtvis - det följer av arbetet
            med mainstreaming - ett ansvar för att följa upp jämställdheten
            och de uppsatta jämställdhetsmålen, som ju är en viktig metod
            att konsekvent tillämpa mainstreaming.
          </note>
          <note>
            Regeringen beskriver i skrivelsen flera av de åtgärder som kommer
            vad gäller jämställdhetspolitiken.
          </note>
          <note>
            Det handlar om en översyn av jämställdhetslagens regler om sexuella
            trakasserier och de regler som finns om skadestånd. Det handlar
            om att frågan om grupptalan bereds i regeringskansliet. Det handlar
            om en utvärdering och uppföljning av det s.k. LÖV-
          </note>
          <note>
            projektet för arbetsvärdering. Det handlar om att avvakta och
            se mer av den rättstillämpning i fråga om den lönediskrimineringslag
            som inte alls har funnits i
          </note>
          <note>
            20-30 år, Ingrid Burman! Vi vill där se fler fall. Vi har också
            sett till att JämO fått mer resurser för att snabbare kunna få
            fram fall. Det kommer också slutsatser om vad som behöver göras
            beträffande lagen.
          </note>
          <note>
            Utskottet avstyrker därför motionskrav inom detta område som
            bygger på temat mer och snabbare; detta faktiskt i avvaktan på
            att vi får fram väl underbyggda förslag från regeringen.
          </note>
          <note>
            När det gäller sammansättningen i Arbetsdomstolen har regeringen
            gjort förnyade ansträngningar för att få en jämn könsfördelning.
            Vad gäller de ledamöter som regeringen själv utser råder det redan
            en jämn könsfördelning. Nu gäller det främst att med Svenska
          </note>
          <note>
            Arbetsgivareföreningen och Landsorganisationen föra diskussionen
            vidare om en bättre könssammansättning. Utskottet tycker att det
            är viktigt med en jämn sammansättning i alla frågor i Arbetsdomstolen,
            alltså inte bara utpräglade jämställdhetsfrågor.
          </note>
          <note>
            Vidare avser regeringen att under hösten komma med en bred proposition
            om frågor som rör våld mot kvinnor.
          </note>
          <note>
            Herr talman! Det råder bred enighet om jämställdhetspolitikens
            inriktning. Det har ju framgått av debatten här, dock med ett
            undantag: Moderata samlingspartiet. På punkt efter punkt avfärdar
            man politiken som arbetsmetod. Det är attitydförändringar hos
            marknaden och i den lilla världen som skall formulera jämställdhetspolitiken.
            Således väljer man vad gäller frågan om representation att motsätta
            sig alla former av positiv särbehandling, kvotering och politiska
            åtgärder. Det är begreppet kompetens som förväntas styra.
          </note>
          <note>
            Att man därmed, genom att acceptera den sneda maktfördelningen,
            säger att kompetensen i dagens samhälle är ojämnt fördelad därför
            att kvinnor generellt sett är mindre kompetenta att sitta i bolagsstyrelser
            och inneha professurer tycks bekymra mindre -
          </note>
          <note>
            dvs. att det vi ser skulle vara en reell bild och reell beskrivning
            av kompetensfördelningen i samhället och att kvinnor därigenom
            skulle vara mindre kompetenta. Sanningen är att det nuvarande
            urvalssystemet missgynnar kompetensen. Man tar inte till vara
            den kompetens som kvinnor utgör i samhället.
          </note>
          <note>
            Jag tror på politikens möjligheter. Det gör jag när jag ser hur
            utfallet varit, när jag ser att utfallet är bättre när det gäller
            kvinnorepresentation i statliga styrelser och inom den offentliga
            sektorn jämfört med hur det är inom den privata sektorn. Jag tror
            att det behövs mycket av attitydförändringar, men också mycket
            av politiska insatser.
          </note>
          <note>
            Situationen är inte bättre hos Moderaterna. Att man vill så litet
            inom jämställdhetspolitiken beror dels på ideologin - den kända
            oviljan att på något sätt kritisera utfallet på en marknad - dels
            på bristen på kvinnor inom Moderata samlingspartiet. Den är väl
            manifesterad här i riksdagen.
          </note>
          <note>
            Det finns dock självinsikt också inom Moderata samlingspartiet.
            Ordföranden för det moderata kvinnoförbundet, Gullan Lindblad,
            hävdade i Dagens
          </note>
          <note>
            Nyheter den 28 februari att hon är långt ifrån nöjd med jämställdheten
            i partiet och att hon - hör och häpna! - kan tänka sig kvotering
            som en metod för ökad jämställdhet. Jag skulle vilja fråga Christel
            Anderberg om Gullan Lindblad har fel. Är beskrivningen icke korrekt?
          </note>
          <note>
            Det är klart att den moderata jämställdhetspolitiken blir därefter.
            Det är därför som man - det är också just en man som är normen
            hos Moderaterna -
          </note>
          <note>
            prioriterat att med hjälp av offentligt stöd, det s.k.
          </note>
          <note>
            vårdnadsbidraget, ge valfrihet när det gäller att organisera
            arbetet så att män slipper ta sin del av ansvaret för hemarbete.
            Det är därför som man prioriterar denna valfrihet före kvinnors
            möjligheter till yrkesarbete och därmed till oberoende från statliga
            bidrag som vårdnadsbidrag och till oberoende från sina män.
          </note>
          <note>
            Vi vill se ett samhälle där även kvinnor kan leva på sin lön,
            men på område efter område ställer Moderaterna sig vid sidan om.
            Passivitet präglar politiken.
          </note>
          <note>
            Debatten här har gett exempel på det. Man kan ge oändligt många
            exempel. Ett exempel är att medan alla partier här diskuterar
            hur man kan komma till rätta med lönediskrimineringen förnekar
            Moderaterna att en sådan över huvud taget existerar. Man hänvisar
            till en rapport från ett partsintresse på arbetsmarknaden som
            har som ett av sina främsta mål att verka för ökad lönespridning
            i samhället. Det är inte speciellt radikalt.
          </note>
          <note>
            Herr talman! Svensk jämställdhet präglas av framsteg, men inte
            av sig själv och inte utan insatser.
          </note>
          <note>
            Visst finns det problem på vägen. Det tidiga 90-talet präglades
            av en försvagad offentlig ekonomi. Då minskades möjligheterna
            att utjämna med hjälp av den offentliga sektorn. Nu, med en sanerad
            offentlig ekonomi, finns det större möjligheter till offensiva
            politiska insatser för jämställdheten.
          </note>
          <note>
            Svensk jämställdhetspolitik präglas av att fler engageras i kampen
            för ett jämställt samhälle. Regeringens skrivelse visar att mainstreaming
            fått ett allt större genomslag.
          </note>
          <note>
            Svensk jämställdhetspolitik präglas av aktivitet.
          </note>
          <note>
            Regeringen återkommer till hösten, för att nu ge ett exempel,
            med ytterligare åtgärder mot våld mot kvinnor.
          </note>
          <note>
            Herr talman! Med detta yrkar jag bifall till hemställan i utskottets
            betänkande och avslag på samtliga reservationer.
          </note>
          <note type="speaker">
            Anf. 8 ROSE-MARIE FREBRAN (kd) replik:
          </note>
          <note>
            Herr talman! Jag vill att Martin Nilsson ärligt och sant svarar
            på frågan om konsekvensanalyser har genomförts som visar hur förslagen
            påverkar kvinnor och män. Av någon outgrundlig anledning har man
            inte presenterat detta i propositionerna.
          </note>
          <note type="speaker">
            Anf. 9 MARTIN NILSSON (s) replik:
          </note>
          <note>
            Herr talman! Huruvida det gjorts konsekvensanalyser av regeringsförslag
            är en fråga som skall ställas till regeringen, inte till utskottet.
            Jag tror att man, som utskottet skriver, på olika departement
            har kommit olika långt när det gäller förmågan att ta fram konsekvensanalyser.
            Det finns ju områden där man i propositionen har diskuterat och
            studerat jämställdhetsanalyser. Inte minst förslaget om arbetsrätten
            förra året har beskrivits oerhört utförligt i ett jämställdhetsperspektiv.
          </note>
          <note>
            Det är säkert så som Rose-Marie Frebran tidigare försökte antyda,
            nämligen att man har kommit olika långt. I vissa fall har jämställdhetsanalyser
            gjorts och då har de också presenterats. Men den automatiska kopplingen
            här - om det inte finns jämställdhetsanalyser i varje proposition
            skulle gjorda jämställdhetsanalyser visa på ett negativt utfall
            - tycker jag är en något konstig slutsats. Jag vet inte vilka
            konsekvenserna skulle bli när det gäller den gamla fyrpartiregeringens
            propositioner, men det kan Rose-Marie Frebran kanske redovisa.
            Fanns det jämställdhetsanalyser i alla de propositionerna? Om
            inte undrar jag om det var så därför att jämställdhetskonsekvenserna
            var så negativa. Jag tror inte det. Jag tror, som sagt, att man
            har kommit olika långt.
          </note>
          <note>
            Vi bedriver ett aktivt arbete och utskottet ställer krav på regeringen.
            Sådana här konsekvensanalyser skall genomföras. Såvitt jag förstår
            har regeringen en positiv inställning där och kommer att genomföra
            konsekvensanalyser.
          </note>
          <note type="speaker">
            Anf. 10 ROSE-MARIE FREBRAN (kd) replik:
          </note>
          <note>
            Herr talman! Jag konstaterar att Martin Nilsson backar litet.
            Han "tror" att det är som utskottet skriver. Men Martin Nilsson
            står ju bakom utskottets skrivning i dess helhet och yrkar, såvitt
            jag förstår, avslag på reservation 38.
          </note>
          <note>
            Martin Nilsson säger att min fråga inte skall ställas till utskottet
            utan att den skall ställas till regeringen.
          </note>
          <note>
            Men det är ju utskottet som skriver och talar om hur det är.
            I stället säger Martin Nilsson att man i vissa fall antagligen
            har gjort konsekvensanalyser och att de då har presenterats.
          </note>
          <note>
            Det innebär att slutsatsen måste bli att alla gånger man inte
            har presenterat någonting har man inte gjort sådana. Vad är då
            problemet när det gäller trovärdighet? Jo, den här regeringen
            har utlovat att man skulle granska alla förslag ur jämställdhetspolitisk
            synvinkel.
          </note>
          <note>
            Jag kan beklaga att fyrpartiregeringen inte gick ut med ett sådant
            löfte. Men er regering har lovat detta.
          </note>
          <note>
            Trovärdigheten kräver att man också redovisar hur man gjort,
            står för det och lever upp till sitt löfte.
          </note>
          <note type="speaker">
            Anf. 11 MARTIN NILSSON (s) replik:
          </note>
          <note>
            Herr talman! Jag kan inte låta bli att tycka att den diskussion
            som Rose-Marie Frebran för är en pseudodiskussion. Det är en uppenbar
            intention från såväl utskottsmajoritetens som regeringens sida
            att göra jämställdhetsanalyser. Det verkar vi för. Utskottet förutsätter
            att så också görs. Vi kan inte lova att det i alla fall har gjorts.
            Det beror på den parlamentariska åtskillnaden mellan utskott och
            regering, vilket gör att utskott inte i alla delar har insikt
            i vad regeringen gör.
          </note>
          <note>
            Men hos regeringen finns en tydlig intention, och det är viktigt
            att komma ihåg. Precis som Rose-Marie
          </note>
          <note>
            Frebran sade har denna regering en intention och en ambition
            att nå upp till sitt löfte. I den gamla fyrpartiregeringen fanns
            inte den ambitionen och intentionen.
          </note>
          <note>
            Vi är på väg. Anklaga inte dem som är på rätt väg utan se till
            att stödja dem i stället, Rose-Marie Frebran!
          </note>
          <note type="speaker">
            Anf. 12 INGRID BURMAN (v) replik:
          </note>
          <note>
            Herr talman! Jag måste börja med lönediskriminering. Det är riktigt,
            Martin Nilsson, att lagen inte funnits så länge men väl lönediskrimineringen
            - dessvärre. Vad som hände under många år var att lönegapen minskade,
            men under de senaste åren har de vidgats på många områden.
          </note>
          <note>
            Martin Nilsson säger från talarstolen att det hela kommer att
            ses över. Det stämmer vad gäller grupptalan och sexuella trakasserier.
            Vad jag dessutom hör
          </note>
          <note>
            Martin Nilsson säga är att detta skulle inkludera lagen i dess
            helhet. Är det sant blir jag ytterst glad.
          </note>
          <note>
            I betänkandet säger man: Lönediskriminering:
          </note>
          <note>
            Nej, avstyrks. Statlig utredning om arbetsvärdering:
          </note>
          <note>
            Nej, avstyrks. Jämställdhetsrevisioner: Nej, avstyrks.
          </note>
          <note>
            Jämförelsepersoner: Nej, avstyrks.
          </note>
          <note>
            Min fråga från talarstolen är i varje fall för mig ytterst motiverad:
            Hur länge skall vi vänta? I utskottsbetänkandet sägs nej, avstyrks.
            Lönediskrimineringsfrågan är fortfarande på tapeten. Frågan om
            hur länge vi skall avvakta är också fortfarande adekvat.
          </note>
          <note>
            Martin Nilsson säger vidare att kvinnors oberoende har stärkts.
            Ja, över ett långt tidsperspektiv har det stärkts, men under de
            senaste åren har vi råkat ut för en backlash. Det gäller både
            tillgången till lönearbete och tillgången till olika ekonomiska
            stödformer, som har krympts och som kvinnor har varit mer beroende
            av än män. Över en lång period har oberoendet stärkts, men i det
            korta perspektivet har det försvagats. Jag tycker att det är tråkigt
            om inte Martin Nilsson delar den insikten.
          </note>
          <note type="speaker">
            Anf. 13 MARTIN NILSSON (s) replik:
          </note>
          <note>
            Herr talman! Jag ber om ursäkt för att jag vänder ryggen åt Ingrid
            Burman. Det är litet oartigt men sådan är konstruktionen i den
            här kammaren.
          </note>
          <note>
            Visst har kvinnors oberoende och kvinnosituationen försämrats
            de senaste åren. Jag skall inte förneka det på något sätt. Men
            faktum är att det har mäns oberoende också gjort beroende på att
            vi haft en ökande arbetslöshet under de första åren på 90-talet.
          </note>
          <note>
            Den ökade arbetslösheten skapar förstås ett ökat behov av offentliga
            stödfunktioner. Det är ingenting att tycka speciellt bra om i
            vare sig det ena eller det andra fallet, men under en längre tid
            har oberoendet faktiskt ökat därför att kvinnors sysselsättning
            har ökat.
          </note>
          <note>
            Det är viktigt att säga att ett jobb är en grundläggande förutsättning
            för att vara oberoende. Där tror jag att vi och vänstern har en
            samsyn, men det präglar uppenbarligen inte alla andra partier
            i denna kammare.
          </note>
          <note>
            Då kommer jag in på frågan om hela lagen skall ses över. Jag
            hoppas att jag inte uttryckte mig så, jag tror inte att jag gjorde
            det. Vad regeringen och utskottsmajoriteten tydligt säger är att
            vi vill se en fortsatt tillämpning av en lag som varit i kraft
            i ett par år.
          </note>
          <note>
            Vi vill se fler exempel på vad lönediskrimineringen kan innebära,
            hur långt den nuvarande lagstiftningen räcker och gäller. Det
            är också därför vi har gett
          </note>
          <note>
            JämO mer resurser för att kunna driva de här frågorna. Jag tycker
            att Ingrid Burman har ett något felaktigt synsätt.
          </note>
          <note>
            Ingrid Burman sade tidigare att vi inte lämnat några konkreta
            förslag för att komma till rätta med kvinnors deltidsfällor, vikariatssituationen
            i offentlig sektor osv. Det är fel, det är just i de här områdena
            det fanns konkreta förslag om arbetsrätten, där vänstern allmänt
            sett ställer sig vid sidan om och inte vill medverka. Det är en
            felaktig verklighetsbeskrivning Ingrid
          </note>
          <note>
            Burman gav i sitt anförande tidigare.
          </note>
          <note type="speaker">
            Anf. 14 INGRID BURMAN (v) replik:
          </note>
          <note>
            Herr talman! Det är just verklighetsbeskrivningen som är problemet
            i dialogen mellan Socialdemokraterna och Vänsterpartiet - målet
            har vi gemensamt.
          </note>
          <note>
            Jag vill åter understryka det.
          </note>
          <note>
            Uppfattade jag rätt från början beträffande lagstiftningen kring
            lönediskrimineringen, att Sveriges kvinnor får fortsätta att vänta
            och se, frågan utreds?
          </note>
          <note>
            Jag tycker att det är tråkigt om det är så.
          </note>
          <note>
            När det gäller tillgång till arbete och att vara ekonomiskt oberoende
            är det sant att det i dag är en backlash för alla i samhället.
            Men vad vi vet är att det är kvinnor som i dag pressas ned under
            fattigdomsstrecket i större utsträckning än män. Vi vet att kvinnor
            i större utsträckning än män har varit beroende av de bidragssystem
            som vi har haft. Här handlar det om allt ifrån bostadsbidrag till
            andra former av stöd.
          </note>
          <note>
            Detta är alltså inte ett ideologiskt tyckande, utan detta har
            faktiskt redovisats. Backlashen är större för Sveriges kvinnor
            än för Sveriges män.
          </note>
          <note>
            Vad vi också vet är att kvinnors arbetslöshet stiger, att den
            inte ens synliggörs i fråga om deltidsarbetslösa, samtidigt som
            de nya arbtstillfällena ofta går till männen. Där ser vi också
            en tydlig skillnad, en könssegregering. Det är alltså en backlash.
            Jag skulle gärna vilja att Martin Nilsson kommenterade det vidare.
            Jag tror ändå att det är viktigt att vi ser problemen, när vi
            nu gemensamt skall arbeta mot ett icke-könsdiskriminerande samhälle.
          </note>
          <note type="speaker">
            Anf. 15 MARTIN NILSSON (s) replik:
          </note>
          <note>
            Herr talman! Det är inte så att regeringen och utskottsmajoriteten
            vill fortsätta att vänta och se. Det finns en lagstiftning. Vi
            vill att den lagstiftningen skall kunna tillämpas och prövas.
            Vi vill att den skall kunna ges reella möjligheter. Det är möjligt
            att det finns brister, men låt oss då först pröva lagen ordentligt
            innan vi säger att det finns brister för att se vilka bristerna
            är. Det är inte fråga om att utreda, vänta och se utan om att
            tillämpa en lagstiftning som finns.
          </note>
          <note>
            Jag är beredd att dela den uppfattning som Ingrid
          </note>
          <note>
            Burman ger uttryck för, att det på många områden finns en problematisk
            situation för kvinnor, på arbetsmarknaden och på ett antal andra
            områden. Det har varit jobbiga år på arbetsmarknaden som en konsekvens
            att det dåliga ekonomiska läget. Vi har fått fatta många tuffa
            beslut. Trots en prioritering av verksamheter framför transfereringar
            och bidrag har offentliga verksamheter drabbats. Det har fått
            sysselsättningskonskvenser. Man måste ändå se att det nu tack
            vare en framgångsrik sanering av statsfinanserna finns en möjlighet
            att göra offensiva saker. Regeringen har också utlyst att det
            i vårpropositionen kommer någon form av sådana åtgärder för kvinnors
            sysselsättning inom kommun och landsting. Men visst delar jag
            Ingrid Burmans generella uppfattning att det finns problem med
            jämställdheten och att det behövs många insatser i en tid när
            alltfler talar om ökade löneklyftor och neddragningar inom offentliga
            verksamheter. Då behövs starka motkrafter. Där hoppas jag att
            socialdemokratin kan vara en av de motkrafterna.
          </note>
          <note type="speaker">
            Anf. 16 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Även jag har min meddebattör bakom ryggen, vilket
            känns litet konstigt. Men jag får väl hoppas att han inte anfaller
            mig bakifrån.
          </note>
          <note>
            Jag återkommer till en av mina reservationer, nämligen den om
            kvinnliga resurscentrum. Det nationella resurscentrumet finns
            med i skrivningen och att regeringen återkommer om detta under
            hösten. Jag hoppas att vi kan få till stånd en lösning som kan
            tillfredsställa behovet.
          </note>
          <note>
            Utskottsmajoriteten är ganska undflyende i sin skrivning om de
            regionala resurscentrum som finns i varje län. Jag får inte någon
            riktig klarhet i vad majoriteten menar, om man inte vill stadfästa
            detta. I så fall är det väldigt synd.
          </note>
          <note>
            I vårt eget län, Martin, är det ungefär 3 % av det s.k. länsanslaget
            som går till kvinnor. Tjejen som jobbar med de här frågorna är
            projektledare och kommer, som hon vet, att ha sitt jobb kvar till
            den
          </note>
          <note>
            30 september. Det innebär att det inte blir någon så där väldigt
            stor trygghet för henne, och hon kan inte planera arbetet på längre
            sikt.
          </note>
          <note>
            Här har kvinnliga representanter för samtliga partier i en motion
            under allmänna motionstiden - bl.a.
          </note>
          <note>
            Inger Segelström har skrivit under den, om jag inte minns fel
            - sagt att det är viktigt att kvinnliga resurscentrum permanentas.
            Jag anser att detta är så viktigt att det i regeringens regleringsbrev
            till länsstyrelserna bör finnas med att kvinnliga resurscentrum
            skall finnas i varje län. Man skall då inte kunna krypa undan
            det med att man prioriterar på annat sätt etc.
          </note>
          <note type="speaker">
            Anf. 17 MARTIN NILSSON (s) replik:
          </note>
          <note>
            Herr talman! Jag delar många av Margareta Anderssons uppfattningar
            om angelägenheten av att skapa resurscentrum både regionalt och
            nationellt.
          </note>
          <note>
            Det skall ju ske en utvärdering av det nationella resurscentrumet.
            Därefter kommer regeringen att fatta vidare beslut i frågan.
          </note>
          <note>
            Frågan om regionala resurscentrum är en fråga som prövas regelbundet.
            Jag är säker på att besked kommer i god tid innan det så att säga
            börjar krisa till sig ordentligt. Jag tror att vi får anledning
            att återkomma till detta och att Centern och Socialdemokraterna
            säkert kommer att kunna finna en konstruktiv lösning.
          </note>
          <note type="speaker">
            Anf. 18 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag tackar för det svaret. De resurscentrum som
            finns i länen har inneburit stora fördelar för många kvinnor.
            Det är ju inte bara arbetsmarknadsfrågor utan också alla möjliga
            andra frågor som tas upp i resurscentrumen. Det är väldigt viktigt
            att de kan permanentas så att de kommer att finnas på lång sikt.
            Det gäller att inte tappa bort dem, för det är så många olika
            frågor som resurscentrumen kan arbeta med och, som sagt, inte
            bara med arbetsmarknadsfrågor, även om det är en grundläggande
            fråga.
          </note>
          <note>
            Jag hoppas att det mer var ett misstag än en avvikande mening
            i det här fallet som gjorde att skrivningen i betänkandet blev
            litet svag, som jag anser.
          </note>
          <note type="speaker">
            Anf. 19 SIRI DANNAEUS (fp) replik:
          </note>
          <note>
            Herr talman! Vi i Folkpartiet är naturligtvis glada för att Socialdemokraterna
            har förändrat sin inställning i jämställdhetspolitiken. Men ni
            kan ju inte stanna upp vid detta med den procentuella fördelningen.
          </note>
          <note>
            Den är en självklarhet, tycker jag. Lika procent betyder ju inte
            jämställdhet, utan man måste ta ytterligare steg.
          </note>
          <note>
            Margareta Andersson talade här i sitt anförande om hur det är
            här i riksdagsarbetet, vilket jag inte behöver upprepa. Det är
            ju faktiskt så att makt och möjlighet är jämställdhet.
          </note>
          <note type="speaker">
            Anf. 20 MARTIN NILSSON (s) replik:
          </note>
          <note>
            Herr talman! Det är inte bara den procentuella fördelningen som
            är avgörande, vilket ingen heller försökt att göra gällande. Men
            det är klart att en grundläggande förutsättning för att kunna
            skapa ett jämställt samhälle är ju att både kvinnor och män är
            representerade. Sedan fordrar det självfallet ett antal andra
            åtgärder, som att det finns en aktiv medvetenhet om de jämställdhetsproblem
            som finns i samhället.
          </note>
          <note>
            Jag tycker att det är synd att Folkpartiet, som på många områden
            har åsikter om den könsdiskriminering som finns i samhället, har
            valt att avstå från möjligheten att rätta till förhållandet. När
            Folkpartiet inte röstade för förslaget om att sanera i vikariatsträsket,
            missade man en möjlighet att komma till rätta med diskrimineringen.
            När Folkpartiet inte ville stå upp för en positiv särbehandling
            inom utbildningsväsendet, missade man ett sätt att aktivt bidra
            till ökad jämställdhet.
          </note>
          <note>
            Det är synd att ett parti som faktiskt har insikt inte kan utnyttja
            insikten till att driva en radikal jämställdhetspolitik. Det skulle
            behövas i ett parti som säger sig vara berett att samarbeta med
            Moderaterna - denna perifera kraft i jämställdhetspolitiken. Folkpartiets
            agerande inom jämställdhetspolitiken ter sig något konstigt, tycker
            jag.
          </note>
          <note type="speaker">
            Anf. 21 SIRI DANNAEUS (fp) replik:
          </note>
          <note>
            Herr talman! Som jag tidigare sade är jämställdhet naturligtvis
            en självklarhet för Folkpartiet.
          </note>
          <note>
            Jag kan inte förstå varför Martin Nilsson och majoriteten i utskottet
            inte säger ja till dubbla nomineringar t.ex. I vårt parti är det
            alltid en kvinna och en man som nomineras till styrelser och andra
            uppdrag.
          </note>
          <note>
            Det har resulterat i att kvinnorna i Folkpartiets riksdagsgrupp
            har många fler uppdrag än männen. Det är ett exempel. De andra
            partierna nominerar inte dubbelt. Därför får kvinnor i vårt parti
            fler uppdrag. Förklara detta, Martin Nilsson!
          </note>
          <note type="speaker">
            Anf. 22 MARTIN NILSSON (s) replik:
          </note>
          <note>
            Herr talman! Det är bra om jämställdhet är en självklarhet. Men
            det vore ännu bättre om det i den praktiska politiken syntes hur
            Folkpartiet röstade i kammaren när det gällde arbetsrätten, utbildningspolitiken
            osv.
          </note>
          <note>
            Man kan säga ja till en motion som kräver någonting som redan
            finns. Man kan säga ja till att solen skall gå upp i morgon. Men
            det leder inte till så där oerhört stora framsteg. Regeringen
            driver aktivt frågan om dubbla nomineringar. Vi inom socialdemokratin
            nominerar dubbelt till olika uppdrag.
          </note>
          <note>
            Att Folkpartiets kvinnor får mycket fler uppdrag beror ju på
            att kvinnorna i Folkpartiets riksdagsgrupp bara utgör 38 %, medan
            Socialdemokraternas riksdagsgrupp utgörs av 51 % kvinnor. På det
            sättet blir det ju också en jämnare fördelning av uppdrag mellan
            män och kvinnor, så det är ju sant.
          </note>
          <note>
            Självfallet är vi överens om dubbla nomineringar.
          </note>
          <note>
            Men riksdagen behöver inte göra ett tillkännagivande av någonting
            som redan finns. Det ter sig litet onödigt.
          </note>
          <note type="speaker">
            Anf. 23 CHRISTEL ANDERBERG (m) replik:
          </note>
          <note>
            Herr talman! Jag kan försäkra Martin Nilsson och alla andra här
            i kammaren att Moderata samlingspartiet är fullständigt överens
            med övriga partier om det långsiktiga målet för jämställdhetsarbetet,
            nämligen lika möjligheter, rättigheter och skyldigheter för män
            och kvinnor. Det tycker vi är en självklarhet som över huvud taget
            inte skulle behöva yttras i den här kammaren. Däremot är vi helt
            oense om vilka medel som lämpligen kan leda till det önskade målet.
          </note>
          <note>
            Vi tror inte på kvotering. Jag vet inte vad det är för uttalande
            av Gullan Lindblad som Martin Nilsson har läst. Men jag kan försäkra
            att när jag skrev vår motion med anledning av denna skrivelse,
            skedde det i nära samråd med Gullan Linblad. Det står i motionen:
            Vi tror inte på kvotering. Den bygger på bristande tilltro till
            kvinnors förmåga och övertro på regleringar. Vi är övertygade
            om att en verklig långsiktig jämställdhet förutsätter det självförtroende
            som kvinnor får av att skapa sig en ställning grundad på egen
            kraft och duglighet. Det är det som vi ser som skillnaden mellan
            reell och formell jämställdhet.
          </note>
          <note>
            I Martin Nilssons partis och vissa andra partiers tappning tenderar
            tyvärr jämställdhetsarbetet att bli ett vänsterprojekt med åtskilliga
            inslag av rena stolligheter och ytterligheter som är ägnade att
            dra löjets skimmer över hela frågan. Det tycker vi är synd, därför
            att denna fråga är alltför viktig och förtjänar ett bättre öde.
            Genom att gå till överdrifter avskräcker man många kvinnor som
            annars skulle ha ett genuint intresse av jämställdhet, därför
            att de tar avstånd från den militanta statsfeminismen som för
            närvarande härskar i vårt land.
          </note>
          <note type="speaker">
            Anf. 24 MARTIN NILSSON (s) replik:
          </note>
          <note>
            Herr talman! Då får jag väl se mig själv utnämnd till företrädare
            för den militanta statsfeminismen. Det gläder mig att jag inte
            är helt ensam i denna kammare.
          </note>
          <note>
            Det är snarare Christel Anderberg som är helt ensam om att driva
            den jämställdhetspolitik hon gör.
          </note>
          <note>
            Gullan Lindblad - denna representant för Moderata kvinnoförbundet
            - får i DN frågan om hon är nöjd med jämställdheten i politiken.
            Hon svarar att hon inte är det: "I mina bittraste stunder har
            jag t.o.m.
          </note>
          <note>
            tänkt mig att vi måste kvotera." Det är ett uppenbart missnöje
            med jämställdheten inom Moderata samlingspartiet.
          </note>
          <note>
            Jag förstår det. Jag förstår det när jag ser metoderna som man
            vill tillämpa. Man säger att kvinnors lönearbete skulle vara ett
            beroende liknande det som fanns i det gamla patriarkala samhället
            - beroendet av mannen. Kvinnorna saknade oberoende därför att
            de inte hade en egen inkomst. Det tycker jag är att nedvärdera
            kvinnors arbete. Det tycker jag att Christel
          </note>
          <note>
            Anderberg gjorde sig grovt skyldig till.
          </note>
          <note>
            Sedan ställs det ett antal andra frågor, t.ex. om det är ett
            vänsterprojekt som avskräcker. Det är möjligt att det är ett vänsterprojekt
            därför att högern i Sverige och högern i många andra länder inte
            har velat göra någonting åt de brister som finns i samhället.
            Man har inte haft någon kritik mot det manliga samhället och det
            manliga styret när det gäller privata bolagsstyrelser. Man har
            ingen kritik mot att 93 % av professorerna är män i detta samhälle.
            Det är klart att det blir ett vänsterprojekt om högern avstår
            från att försöka skapa en analys. Om man bortser från att det
            finns lönediskriminering i samhället är det klart att man får
            det till ett vänsterprojekt.
          </note>
          <note>
            Christel Anderberg säger att en privat tjänstesektor skall ersätta
            en offentlig sektor. Det ni gör är ju att drastiskt rusta ned
            kvinnors arbetsmarknad och dra in statsbidrag till kommuner och
            landsting, vilket kommer att skapa en massarbetslöshet för kvinnor,
            sällan skådad i detta land. Ni vill ersätta jobb i offentlig sektor
            med nya lågavlönade privata tjänstesektorsjobb. Överallt där man
            har prövat det har det lett till lågavlönade tjänstesektorsjobb.
            Det är er vision. Det är ingen bra jämställdhetspolitik.
          </note>
          <note type="speaker">
            Anf. 25 CHRISTEL ANDERBERG (m) replik:
          </note>
          <note>
            Herr talman! Jag tror att Martin Nilsson skall vara litet försiktig
            med att prata om nedvärdering av kvinnors arbete och kvinnors
            kompetens.
          </note>
          <note>
            Martin Nilsson pratar sig varm om positiv särbehandling. Jag
            anser att det är en mycket grov underskattning av kvinnors kompetens.
            Riksdagen hann inte mer än besluta om positiv särbehandling inom
            den akademiska världen innan man började prata om
          </note>
          <note>
            "Tham-are", ett akademiskt b-lag. Tror Martin Nilsson att sådana
            uttryck på litet sikt gagnar jämställdhet mellan kvinnor och män?
            Tror Martin Nilsson att dessa "Tham-are" känner det självförtroende
            som krävs för att de skall uppnå verklig jämställdhet?
          </note>
          <note>
            Även de kvinnor som har tagit sig in och fått professurer på
            egna meriter drabbas av detta. Undrar om hon är en "Tham-are"
            eller om hon har egen kompetens?
          </note>
          <note>
            Jag är inte det minsta orolig för den kvinnliga representationen
            i Sveriges riksdag. Den moderata är inte lika stor som den socialdemokratiska,
            men det beror på att vi tillämpar ett naturligt långsiktigt urval
            i stället för artificiell kvotering, som ni gör. Antalet kvinnor
            stiger sakta men säkert för varje val som går, och i kommuner
            och landsting är den kvinnliga representationen mycket stor bland
            moderater. Vi hade ett stort antal kvinnliga kommunalråd under
            den förra mandatperioden.
          </note>
          <note>
            Ni tycker alltid att kvinnor väljer fel, men nu råkar det vara
            så att moderata kvinnor i stor utsträckning prioriterar det politiska
            arbetet i kommunerna och i landstingen. Det är en prioritering
            som jag respekterar.
          </note>
          <note type="speaker">
            Anf. 26 MARTIN NILSSON (s) replik:
          </note>
          <note>
            Herr talman! Det är möjligt att det går långsamt och säkert.
            Jag har med mig statistiken för utvecklingen i Sveriges riksdag
            när det gäller könsrepresentationen. I riksdagsvalet 1994 var
            28 % av de moderata riksdagsledamöterna kvinnor. 1988 - två mandatperioder
            tidigare - var det 27 %. Med den takten kommer Moderata samlingspartiet
            att ha en jämställd riksdagsgrupp år 2085.
          </note>
          <note>
            När det gäller jämställdhetspolitik finns det en del kloka moderata
            kvinnor. De är inte kloka i alla avseenden, men i vissa. Jag såg
            Gun Hellsvik i TV-
          </note>
          <note>
            programmet Aschberg &amp; Co häromkvällen. Hon sade att det är viktigt
            med kvinnliga förebilder i samhället för att kvinnor skall våga
            ta sig fram och våga ta de steg som krävs om man vill försöka
            göra karriär. Men var finns de kvinnliga förebilderna inom exempelvis
            den akademiska världen? Är inte positiv särbehandling en möjlighet
            att skapa de förebilderna? Är det egentligen inte så, att fördelningen
            av professorsämbeten - 93 % manliga professorer, 7 % kvinnliga
            - är ett uttryck för att det under lång tid har funnits inte en
            positiv utan en negativ särbehandling? Om vi tror att kompetens
            är lika fördelad över könen är det uppenbart att det någonstans
            har funnits en sådan mekanism.
          </note>
          <note>
            Vad vi gör nu är att vi försöker skapa instrument och metoder
            för att fler kvinnor skall våga ta sig in i den akademiska världen.
            Jag tror att positiv särbehandling är ett viktigt instrument.
            Det skapas fler förebilder och andra arbetsmetoder inom den akademiska
            världen som i större utsträckning välkomnar kvinnor och gör att
            den akademiska världen får en kompetens som den har saknat och
            som den innerligt behöver.
          </note>
          <note type="speaker">
            Anf. 27 BARBRO JOHANSSON (mp) replik:
          </note>
          <note>
            Herr talman! Vi i Miljöpartiet har alltid haft kvotering till
            alla platser i vårt parti. Vi har drygt 60 %
          </note>
          <note>
            kvinnor i riksdagen. Vi slår kanske Socialdemokraterna litet.
          </note>
          <note>
            Martin Nilsson slår sig för bröstet när det gäller regeringens
            sammansättning. Då tycker jag att Martin
          </note>
          <note>
            Nilsson och utskottet skall ställa sig bakom reservation 38,
            som Rose-Marie Frebran tog upp. Regeringen har inte angivit någonting
            om hur de sociala nedskärningarna slår mot just kvinnor. Så länge
            man inte kan redovisa förhållandet mellan finanspolitik och socialpolitik
            och redovisa konsekvenserna ekar det talet tomt.
          </note>
          <note>
            Vi har i Miljöpartiet pratat om ett instrument för arbetsvärdering.
            Man säger att det pågår ett arbete.
          </note>
          <note>
            Jag påpekade i mitt tal att man skulle kunna titta på
          </note>
          <note>
            Växjö kommun, som har ett väldigt bra instrument för detta. De
            har tröttnat på att vänta på ett nationellt instrument för arbetsvärdering.
            Jag tycker att också utskottet skulle ha ställt sig bakom det.
          </note>
          <note type="speaker">
            Anf. 28 MARTIN NILSSON (s) replik:
          </note>
          <note>
            Herr talman! Det finns sociala konsekvenser av de besparingar
            som regeringen har tvingats till i den ekonomiska politiken. Det
            är ingen som ifrågasätter det. Det finns också en hel del besparingar
            som slår både mot kvinnor och män, fast inom olika områden.
          </note>
          <note>
            Det är sant att neddragningar inom offentligt sektor ofta har
            en tendens att slå mot kvinnor, eftersom den är kvinnodominerad.
            Samtidigt kan vi i dag se en väldigt hög manlig arbetslöshet på
            grund av de besparingar regeringen har tvingats till exempelvis
            när det gäller bostadssektorn. Det finns konsekvenser på båda
            områdena.
          </note>
          <note>
            Vi tycker faktiskt att man skall göra en analys, och vi jobbar
            med att få fram konsekvensanalyser av alla förslag. Det är inte
            alltid ett enkelt arbete. En viktig första del är att se till
            att alla får en bra utbildning -
          </note>
          <note>
            bra kunskaper och bra förutsättningar - för att kunna göra dessa
            bedömningar ute i departementen. Det är ett viktigt arbete som
            pågår just nu.
          </note>
          <note>
            Jag tycker att man i Miljöpartiet gör det litet enkelt för sig
            när man i sin motion säger att regeringen bara har satsat på yrken
            som domineras av män. Vi kan konstatera att Miljöpartiet har varit
            med på ett antal av dessa beslut. En satsning på allergisanering,
            vilket socialdemokratin och Miljöpartiet kom överens om, kan ju
            sägas vara en satsning på män. Det är mycket möjligt att vi kan
            komma överens om en och annan byggåtgärd också när det gäller
            energipolitiken.
          </note>
          <note>
            Det tror jag att Barbro Johansson kommer tycka är bra. Det behövs
            nog en del satsningar där också.
          </note>
          <note>
            Det intressanta är att det nu finns resurser att satsa på offentlig
            sektor - på den del av arbetsmarknaden som i dag i mångt och mycket
            domineras av kvinnor.
          </note>
          <note>
            De resurserna skall vi ta till vara. De har varit jobbiga att
            tjäna ihop. Det har varit en stor uppoffring för samhället, men
            nu är vi där. Vi skall också kunna använda dem. Det är viktigt
            att komma ihåg.
          </note>
          <note type="speaker">
            Anf. 29 BARBRO JOHANSSON (mp) replik:
          </note>
          <note>
            Herr talman! Jag håller med om att allergisaneringen var en satsning
            också på byggarbetslösheten.
          </note>
          <note>
            Det är riktigt. Men vi måste komma ihåg att satsningar på manliga
            yrken inte ger några jobb för kvinnor.
          </note>
          <note>
            Jag nämnde vägsatsningar i mitt tal förut. Man bygger nya motorvägar.
            Tio mil motorväg motsvaras av
          </note>
          <note>
            30 000 arbetstillfällen inom vården.
          </note>
          <note>
            När det gäller att tillföra kommunerna pengar har ju Miljöpartiet
            satsat mer. Miljöpartiet har tänkt satsa
          </note>
          <note>
            15 miljarder i framtiden på den offentliga sektorn. Jag hoppas
            att även regeringen håller löftet om att man skall satsa på den
            offentliga sektorn, så att kvinnoarbetslösheten minskar.
          </note>
          <note type="speaker">
            Anf. 30 MARTIN NILSSON (s) replik:
          </note>
          <note>
            Herr talman! Jag tror att Barbro Johansson och jag är överens
            om att både kvinnors och mäns arbetsmarknad är viktiga delar i
            det här. Men det kanske är svårare att ha full insikt i en riksdagsgrupp
            som är så underrepresenterad på män som Miljöpartiets riksdagsgrupp
            mycket riktigt är.
          </note>
          <note>
            Det finns ökade resurser nu. Det kommer att göra att vi får möjlighet
            att stödja och stärka kvinnornas arbetsmarknad. Men det kommer
            inte att finnas obegränsade resurser.
          </note>
          <note>
            Det riktas ibland kritik mot Miljöpartiets val av finansiering
            när det gäller arbetstidsförkortningar och sådant. Det gör att
            vi kanske inte tror att det skulle bli så mycket resurser som
            Barbro Johansson vill göra gällande i fråga om satsningar på den
            offentliga sektorn.
          </note>
          <note>
            Men det är bra om vi har en samsyn. Vi vill satsa på den offentliga
            sektorn. Vi skall se till att det finns bra och fungerande vård,
            omsorg och utbildning och dessutom en bra och fungerande arbetsmarknad
            för kvinnor och män.
          </note>
          <note type="speaker">
            Anf. 31 Statsrådet ULRICA MESSING (s):
          </note>
          <note>
            Herr talman! Jämställdhet är ingen kvinnofråga.
          </note>
          <note>
            Det är heller ingen sidofråga. Jämställdhet är en huvudfråga
            som angår både kvinnor och män.
          </note>
          <note>
            Den skrivelse som regeringen har lämnat till riksdagen visar
            på bredden i jämställdhetsarbetet. Aktiviteter pågår i hela samhället,
            och på många områden har väsentliga framsteg skett under senare
            år.
          </note>
          <note>
            Jag har tidigare i kammaren redovisat hur kvinnorepresentationen
            ökar - både i politiska och i andra sammanhang. På flera områden
            är Sverige världsledande när det gäller jämställdhet. Men vi kan
            inte slå oss till ro med de uppnådda resultaten. De måste ständigt
            återerövras. Med den ökande kvinnorepresentationen har nya utmaningar
            dykt upp. Vi måste bl.a.
          </note>
          <note>
            se mer på varför kvinnor, särskilt unga kvinnor, lämnar sina
            politiska uppdrag efter en tid. Beror det på att det politiska
            arbetet inte var som de hade tänkt sig?
          </note>
          <note>
            Beror det på för mycket arbete eller kanske på hur det politiska
            arbetet är organiserat?
          </note>
          <note>
            Regeringens skrivelse innehåller en redovisning av jämställdhetsarbetet
            under mandatperioden på elva områden. Därutöver innehåller den
            en beskrivning av arbetet med mainstreaming - att integrera ett
            jämställdhetsperspektiv på alla områden. Skrivelsen tar också
            upp arbetet på det internationella området, inte minst när det
            gäller hur Sverige arbetar med de åtaganden som gjordes under
            FN:s kvinnokonferens i
          </note>
          <note>
            Peking.
          </note>
          <note>
            Arbetsmarknadsutskottets betänkande över skrivelsen visar att
            det finns en mycket bred enighet i
          </note>
          <note>
            Sveriges riksdag om målen för jämställdhetspolitiken.
          </note>
          <note>
            Det är mycket glädjande. Men återigen ser vi hur
          </note>
          <note>
            Moderaterna ställer sig utanför och isolerar sig i debatten.
            Moderaterna avvisar i sin motion politiska lösningar som ett medel
            för att man skall uppnå jämställdhet. I stället skall enskilda
            individer ta ett personligt, praktiskt och moraliskt ansvar. Vi
            känner igen det från diskussionerna om "den lilla" och "den stora"
          </note>
          <note>
            världen som Moderaterna brukar tala om. Men ni glömmer, Christel
            Anderberg, att möjligheterna att välja fritt i det lilla ofta
            bestäms av villkoren i den stora världen. Därför kommer er politik
            aldrig att ge den jämställdhet som vi andra eftersträvar. Framgången
            för jämställdheten har att göra med politiska prioriteringar och
            beslut.
          </note>
          <note>
            Jag vill i dag rikta uppmärksamheten på tre områden.
          </note>
          <note>
            Det första är arbetsmarknaden. Arbetsmarknaden är fortfarande
            den centrala frågan i jämställdhetsarbetet. Ekonomiskt oberoende
            och egen försörjning är grunden för jämställdhet och ett jämlikt
            medborgarskap. Kvinnornas ställning på arbetsmarknaden har stärkts
            ytterligare under senare år. Fler kvinnor finns i arbetskraften.
            Småbarnsmödrarna har ökat sin faktiska arbetstid. Kvinnor ser
            sig alltmera som yrkesarbetande och allt mindre som hemarbetande.
            På tio år har andelen kvinnor som är beroende av en man för sin
            försörjning sjunkit från 12,5 % till 3,5 %. Detta är oerhört viktigt.
          </note>
          <note>
            Den ökande arbetslösheten för kvinnor är bekymmersam. Regeringen
            tar det på allvar. Samtidigt kan vi konstatera att Sverige är
            ett av de få länder inom
          </note>
          <note>
            EU där kvinnors arbetslöshet inte överstiger männens.
          </note>
          <note>
            En majoritet av de arbetslösa i vårt land är män.
          </note>
          <note>
            Regeringen har under de senaste åren tagit flera initiativ för
            ökad jämställdhet på arbetsmarknadsområdet. Jag vill räkna upp
            några av de initiativen:
          </note>
          <note>
            Riksrevisionsverket har fått regeringens uppdrag att se över
            hela arbetsmarknadspolitiken ur ett könsperspektiv.
          </note>
          <note>
            AMS hela verksamhet skall bidra till att den könsuppdelade arbetsmarknaden
            bryts, och arbetsmarknadspolitiska åtgärder skall ses över ur
            ett jämställdhetsperspektiv. Vi skall bli bättre på att fördela
            platser och pengar jämnare mellan kvinnor och män.
          </note>
          <note>
            JämO har fått väsentligt ökade resurser. Detta kommer att få
            betydelse när det gäller möjligheterna att driva enskilda diskrimineringsärenden
            men också när det gäller att se till att arbetsgivarna bedriver
            det aktiva jämställdhetsarbete som de enligt lag är skyldiga att
            göra.
          </note>
          <note>
            Jag har tagit initiativ till en översyn av reglerna i jämställdhetslagen
            med anledning av problemen med sexuella trakasserier.
          </note>
          <note>
            Den förändrade arbetsrätten, som jag presenterade i höstas, stärker
            kvinnors ställning. Vi har satt stopp för det missbruk av vikariat
            som under lång tid skapat otrygga jobb för främst kvinnor. Vi
            har också stärkt de deltidsarbetandes ställning genom att ge förtur
            till mer tid då arbetsgivaren skall anställa fler.
          </note>
          <note>
            Regeringen har avsatt medel för att kunna utarbeta en bättre
            lönestatistik som kan ligga till grund för fördjupade analyser
            av kvinnors och mäns löner.
          </note>
          <note>
            Alla dessa initiativ är viktiga och bidrar till ökad kunskap
            och utvecklad jämställdhet. Men det räcker inte. Vi skall regelbundet
            återkomma med fler förslag.
          </note>
          <note>
            Jag avser bl.a. att återkomma i arbetstidsfrågan. Det är viktigt
            att kvinnor och män i större utsträckning delar på arbetet, både
            det betalda och det obetalda.
          </note>
          <note>
            Den andra frågan jag vill ta upp gäller våld mot kvinnor. Våld
            mot kvinnor är en fråga om makt -
          </note>
          <note>
            några mäns sätt att utöva makt över kvinnor. Våld mot kvinnor
            finns i alla kulturer, religioner och nationer.
          </note>
          <note>
            Regeringen bereder nu Kvinnovåldskommissionens betänkande, och
            vi kommer att presentera en proposition i slutet av året. De förslag
            som då läggs fram skall stärka utsatta kvinnors skydd mot övergrepp.
          </note>
          <note>
            Det behövs insatser på många områden för att man skall kunna
            minska våldet: lagstiftning, utvecklingsarbete och förbättrade
            rutiner inom rättsväsendet, socialtjänsten och hälso- och sjukvården.
            Personal som kommer i kontakt med kvinnor som blivit utsatta och
            slagna måste få ökade kunskaper. Kvinnojourer, brottsofferjourer
            och mansjourer gör ett viktigt arbete och behöver uppmärksammas
            mer.
          </note>
          <note>
            Samarbetet behöver också utvecklas mellan t.ex.
          </note>
          <note>
            sjukvård, socialtjänst, polis och åklagare för att kvinnor skall
            få stöd och ett värdigt och kompetent bemötande. Det är inte så
            att Sverige ligger långt efter andra länder när det gäller åtgärder
            mot våld. Vi har i ett internationellt perspektiv redan gjort
            mycket, men vi kan och vi skall bli ännu bättre.
          </note>
          <note>
            Jag vill bjuda in alla politiska partier i denna kammare till
            att gemensamt mobilisera mot våldet.
          </note>
          <note>
            Det politiska budskapet skall vara tydligt: Kvinnor som utsätts
            för övergrepp skall veta och känna att de har lagens och samhällets
            stöd.
          </note>
          <note>
            Den tredje frågan som jag vill lyfta fram handlar om männens
            roll i jämställdhetsarbetet. Jämställdhet angår både kvinnor och
            män. När kvinnor stärker sina positioner på arbetsmarknaden och
            när alltfler kvinnor får ökad makt påverkar det också männen.
            Männens roller förändras när vi delar på makten, ansvaret och
            möjligheterna. Alltfler män blir nu aktiva i jämställdhetsdebatten.
            Det märks inte minst bland alla småbarnspappor, som är mer delaktiga
            än vad någon generation före dem har varit.
          </note>
          <note>
            Pappaledigheten är unik, och Sverige och Norge är de enda länder
            där en del av föräldraförsäkringen är reserverad för män. Möjligheten
            att förena förvärvsarbete och föräldraskap är en hörnpelare i
            jämställdhetsarbetet, och regeringen har gett stöd åt två satsningar
            för att öka mäns uttag av föräldraledigheten. Den första satsningen
            är ett projekt i fyra landsting med pappautbildning, som har slagit
            mycket väl ut. Den andra är Riksförsäkringsverkets pappakampanj,
            som används mycket flitigt ute på försäkringskassorna. Kampanjen
            är riktad både till blivande pappor och till arbetsgivare.
          </note>
          <note>
            Vi har också lyft fram männens roll i EU-arbetet och bl.a. medverkat
            till ett direktiv som ger tre månaders föräldraledighet för vardera
            föräldern. Direktivet bygger på ett kollektivavtal, som har träffats
            mellan parterna på Europanivå. Det är bra att EU så tydligt uttalar
            det gemensamma ansvaret för barnen. Fler närvarande och aktiva
            fäder är nödvändigt för jämställdheten. Det är självklart, men
            framför allt är det bra för barnen. Barn behöver en varaktig relation
            till båda sina föräldrar.
          </note>
          <note>
            Vi bedriver ett aktivt jämställdhetsarbete inom
          </note>
          <note>
            EU. Sverige har påverkat ett flertal beslut. Vi har varit med
            om att utarbeta ett jämställdhetsprogram för åren
          </note>
          <note>
            1996-2000. Vi har drivit på för att andelen kvinnor skall öka
            i EU:s institutioner. Vi har krävt att ett jämställdhetsperspektiv
            skall finnas med i alla aktiviteter i
          </note>
          <note>
            EU och ser nu att det börjar ske positiva saker. Sverige har
            lagt fram förslag till fördragsändringar om jämställdhet i EU:s
            regeringskonferens. Det ser nu ut som att flera av våra förslag
            kan få gehör.
          </note>
          <note>
            Fru talman! Den skrivelse om jämställdhetspolitiken som regeringen
            har lagt fram visar att väsentliga framsteg har skett under senare
            år, och Sverige är världsledande på en rad områden. Men vi har
            fortfarande inte ett jämställt samhälle. Därför krävs ett fortsatt
            aktivt arbete för att undanröja alla former av diskriminering
            på grund av kön, och det krävs ett fortsatt arbete för att fördelningen
            av resurser och möjligheter skall ske på lika villkor mellan kvinnor
            och män.
          </note>
          <note>
            Jag har lyft fram tre viktiga områden där vi nu gör särskilda
            insatser: jämställdhet på arbetsmarknaden, våld mot kvinnor och
            männens roll i jämställdhetsarbetet. Det finns självfallet många,
            många fler områden som är lika viktiga. För att jämställdheten
            skall fortsätta framåt krävs att vi sätter upp nya mål, att vi
            utvärderar tidigare beslut, att vi får mer kunskap om hur pengar
            och makt fördelar sig mellan kvinnor och män, och det krävs en
            politisk vilja för att få en rättvis fördelning. En majoritet
            av riksdagens partier verkar ställa sig bakom en sådan strategi,
            och det är min förhoppning att vi gemensamt skall kunna utveckla
            arbetet för jämställdheten framöver.
          </note>
          <note type="speaker">
            Anf. 32 CHRISTEL ANDERBERG (m) replik:
          </note>
          <note>
            Fru talman! Statsrådet Messing sade att enligt hennes sätt att
            se förutsätter jämställdhet i den lilla världen jämställdhet i
            den stora världen. Jag skulle vilja vända på resonemanget och
            säga precis tvärtom.
          </note>
          <note>
            Det är nämligen i den lilla världen som grunden skall läggas
            för att kvinnorna skall få den styrka och det självförtroende
            som behövs för att de skall kunna orka gå ut och påverka förhållandena
            i den stora världen. De måste alltså redan med modersmjölken få
            med sig ett jämställt tänkande. Det blir nämligen väldigt mycket
            svårare att påverka attityderna längre fram i livet.
          </note>
          <note>
            Jag kan vara helt överens med statsrådet vad gäller synen på
            männens roll i jämställdhetsarbetet. Det är bara det att det här
            är fråga om faktorer som vi kan stå här i Sveriges riksdag och
            prata om tills vi blir blå i ansiktet, men det är faktorer som
            icke låter sig påverkas genom politiska beslut. Varken Ulrica
            Messing eller jag kan ha något inflytande över hur stor andel
            olika enskilda män tar av det obetalda hemarbetet.
          </note>
          <note>
            Varken Ulrica Messing eller jag kan påverka hur mycket papporna
            tar ledigt för att vara hemma med sina barn. Detta går icke att
            påverka med politiska beslut, och det är just därför som vi hävdar
            att enskilda personer måste ta ett personligt, moraliskt, praktiskt
            ansvar. Detta med att påverka attityderna är ett långsiktigt arbete,
            som icke kan ersättas med tillfälliga projekt eller den typ av
            konstgjorda åtgärder som många partier här i riksdagen vill se.
          </note>
          <note>
            Anf. 33 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Christel Anderberg sade att vi kunde prata om det
            här tills vi blir blå i ansiktet. Den blå ansiktsfärgen får stå
            för Christel Anderberg; jag pratar mig gärna het för dessa frågor,
            för jag tycker att de är viktiga.
          </note>
          <note>
            Om det är möjligt att få in ett jämställdhetstänkande med modersmjölken
            välkomnar jag det. Det vore oerhört bra. Men jag tror inte på
            att vi kan driva jämställdheten framåt utan en aktiv jämställdhetspolitik.
            Jag tycker vi ser tydligt att jämställdheten går fortast framåt
            i de politiska församlingar där vi har satt upp mål för att utveckla
            arbetet och för att ställa nya krav. Jag redovisade för någon
            vecka sedan andelen kvinnliga representanter i styrelserna för
            statliga myndigheter och verk, och detta var i det sammanhanget
            oerhört tydligt. Vi har satt upp mål för att vi vill dela på makten
            i våra myndigheter och verk. Det går framåt. Vi är inte klara,
            men det går åt rätt håll.
          </note>
          <note>
            Jämför då de styrelserna med de börsnoterade företagen, där bara
            3 % av cheferna är kvinnor. Det blir då alldeles uppenbart att
            jämställdheten går fortare framåt där det finns en politisk vilja.
          </note>
          <note>
            Det är min fasta övertygelse att det visst går att påverka människors
            beteende och attityder. Vi har i
          </note>
          <note>
            Sverige jobbat aktivt i jämställdhetsarbetet på bred front. Vi
            har gjort det med hjälp av en bra jämställdhetslag, men inte bara
            med hjälp av en lag utan också genom en bred debatt, en stark
            opinion och en omfattande folklig förankring av frågorna. Jag
            tycker att vi skall fortsätta med detta.
          </note>
          <note type="speaker">
            Anf. 34 CHRISTEL ANDERBERG (m) replik:
          </note>
          <note>
            Fru talman! Socialdemokraterna kan ju inte, hur gärna ni än skulle
            vilja, påverka sammansättningen i de privata bolagsstyrelserna.
            Däremot skulle ni möjligen kunna visa era jämställdhetssträvanden
            på de områden där ni faktiskt har makten.
          </note>
          <note>
            Jag tänker t.ex. på tillsättningar av statliga generaldirektörer.
            Ett mycket aktuellt exempel är den nya ekobrottsmyndigheten. Där
            sparkar regeringen i tysthet den kvinnliga chefen för den nuvarande
            myndigheten, som läggs ned, och tillsätter en ny generaldirektör,
            man, från ett helt annat verksamhetsområde.
          </note>
          <note>
            Mycket av det som ni ägnar er åt, Ulrica Messing, är tom retorik.
          </note>
          <note>
            Jag ställde en fråga i mitt huvudanförande. Är det ett paradigmskifte
            vi nu skådar? Är det så att lönerna i fortsättningen skall bestämmas
            i Arbetsdomstolen på talan av JämO? Skall det inte längre vara
            arbetsmarknadens parters uppgift att ansvara för lönebildningen?
          </note>
          <note>
            Det är inte fråga om några enskilda diskrimineringsfall, som
            statsrådet sade. Ta det här barnmorskemålet. Det var ett pilotfall.
            JämO:s tanke var inte att landstinget skulle höja lönen för en
            barnmorska med
          </note>
          <note>
            30 % eller var det nu kunde hamna, utan hon skulle representera
            hela barnmorskekåren. Jag vet inte hur många det kan röra sig
            om, men det är tusentals kvinnor. Arbetsdomstolen kan tycka vad
            den vill om
          </note>
          <note>
            JämO:s arbetsvärdering, men den kan inte utanordna de pengar
            som skulle krävas för att betala de högre löner som den må finna
            rimliga. Varifrån skall de pengarna tas? Hur löser ni detta praktiskt?
            Har ni över huvud taget reflekterat över vad det är som håller
            på att hända och vilka konsekvenser det kan få för lönebildningen
            inom framför allt den offentliga sektorn?
          </note>
          <note>
            Anf. 35 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Lönebildningen ligger framför allt på parterna. Jag
            tycker att det är oerhört viktigt att de tar ett gemensamt och
            aktivt ansvar för de frågorna. Jag välkomnar också det arbete
            som sker på flera håll i vårt land med att försöka komma åt osakliga
            löneskillnader. Men jag ser inget fel i att driva frågorna på
            flera plan. Jag tycker att JämO gör ett väldigt bra arbete för
            att försöka komma åt osakliga löneskillnader, som ibland beror
            på kön. Jag tycker också att de arbetsvärderingsprojekt som genomförs
            på en rad områden är ett sätt att komma åt dessa löneskillnader
          </note>
          <note>
            - mellan olika yrken, mellan kvinnor och män och mellan olika
            branscher. Jag tror inte på det som ett heltäckande system, men
            jag tycker att det är ett bra verktyg. Det visar också att vi
            inriktar frågorna på någonting som är viktigt, att vi skapar en
            debatt kring områden som vi vill förändra. Det välkomnar jag.
          </note>
          <note>
            Christel Anderberg tycker att vi säger en sak och gör någonting
            annat. Jag tar det som ett löfte om att
          </note>
          <note>
            Christel Anderberg och jag i fortsättningen kommer att göra allt
            vad vi kan, gemensamt, för att fler kvinnor skall få tunga positioner
            inom de statliga myndigheterna och verken och också i det privata
            näringslivet. Precis som Christel Anderberg säger rår inte politiken
            på de börsnoterade företagen. Det är ju det som är så synligt
            och tydligt: Där vi har satt politiska mål för att dela på makten
            och få in fler kvinnor och kvinnlig kompetens på olika områden
            lyckas vi också.
          </note>
          <note>
            Jag välkomnar om moderaterna vill vara med oss i det arbetet
            för att lyfta fram ännu fler kvinnor.
          </note>
          <note type="speaker">
            Anf. 36 INGRID BURMAN (v) replik:
          </note>
          <note>
            Fru talman! Jag delar jämställdhetsministerns uppfattning att
            det krävs en aktiv jämställdhetspolitik för att bryta ett könsdiskriminerande
            samhälle. Ett sätt är att förstärka den icke-diskriminerande lagstiftningen.
          </note>
          <note>
            Vi har ju i det här samhället valt att låta parterna ta hand
            om lönesättning, men när det gäller just diskriminering i arbetslivet,
            där vi i dag har en lönediskriminering, har vi gått in och lagstiftat.
            För mig är detta en mycket bra metod.
          </note>
          <note>
            Min fråga till jämställdhetsministern blir då: Varför kan vi
            inte nu förstärka den här ickediskriminerande lagstiftningen så
            att JämO har ett mer effektivt redskap när det gäller att ta itu
            med det hela?
          </note>
          <note>
            Min andra fråga har sin utgångspunkt i att jag tycker att det
            är bra att man inom EU jobbar med jämställdhetsfrågor, uttalar
            att papporna har ett ansvar osv. Men det vore ännu bättre om Sveriges
            regering uttalade i Sveriges riksdag att så skall det vara inom
          </note>
          <note>
            Sveriges gränser också. Vi har lagt fram ett förslag om att förlänga
            föräldraledigheten, den s.k. pappamånaden, med två månader till
            tre månader. Det här skulle direkt få ett genomslag när det gäller
            pappors möjlighet att ta ut föräldraledighet. Ibland är ju hindren
            att man möter konstiga attityder på arbetsplatsen, och då underlättar
            det att ha en lagstiftning i botten.
          </note>
          <note>
            Visst är det bra att vi talar ute i EU, men låt oss också tala
            i Sveriges riksdag. Varför avvisar regeringen vårt förslag om
            att förlänga föräldraledigheten?
          </note>
          <note>
            Min tredje fråga handlar om AMS, men den får jag återkomma till.
          </note>
          <note>
            Anf. 37 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Tiden var ute för Ingrid Burmans replik; dock ej
            för jämställdhetsfrågorna. Jag tycker att det är bra att vi har
            så många aktiva i debatten.
          </note>
          <note>
            Två frågor hann det bli. Jag tycker att den jämställdhetslag
            som vi har i dag i det stora hela är bra.
          </note>
          <note>
            Den senaste förändringen som vi föreslog i lagen trädde i kraft
            den 1 januari 1995. Vi har på senare år genomfört en rad förändringar
            i jämställdhetslagen för att hela tiden stärka den. Jag tror att
            det vore bra om lagen nu får sitta till sig något år och att JämO
            får en chans att pröva lagens styrka innan vi gör ytterligare
            förändringar. Jag är inte i dag beredd att föreslå nya förändringar.
            Därmed inte sagt att det aldrig kommer att bli sådana, men den
            lag vi har i dag har verkat sedan den 1 januari 1995 och jag anser
            att den kan verka ytterligare ett tag.
          </note>
          <note>
            Skillnaden mellan det direktiv vi har ställt oss bakom i EU och
            den föräldraförsäkring vi har är faktiskt stor. Det vi föreslår
            när det gäller föräldraledighet här hemma i Sverige är också betalt.
            Den överenskommelse vi har gjort i EU är inte betald utan bara
            ett direktiv. Jag har inget emot att vi förlänger föräldraledigheten
            för pappor, men skall vi genomföra ett sådant förslag skall det
            också finansieras. Då är det ett val mellan att bygga ut föräldraledigheten
            och att lägga pengarna på andra saker. Som Ingrid Burman vet har
            regeringen valt att lägga tillbaka pengar på kommuner och landsting
            för att bl.a. trygga kvinnors arbetsmarknad när vi fick ekonomiskt
            utrymme för det.
          </note>
          <note type="speaker">
            Anf. 38 INGRID BURMAN (v) replik:
          </note>
          <note>
            Fru talman! När det gäller föräldraledigheten handlar det ju
            om att förändra fördelningen så att pappor har både en möjlighet
            och en skyldighet att utnyttja tre månader med sina barn. Det
            innebär ingen motsättning mot satsningar på kommuner och landsting.
            De är välbehövliga, och Vänsterpartiet tycker också att de skall
            genomföras.
          </note>
          <note>
            Vad jag menar är: Visst är det vackert att tala om vad vi stöder
            ute i EU, men det vore ännu vackrare om vi aktivt gick in och
            förändrade den svenska lagstiftningen i den riktning som jag vet
            att både Ulrica
          </note>
          <note>
            Messing och jag tycker vore bra, nämligen så att den ledde till
            att pappor i större utsträckning var hemma med sina barn.
          </note>
          <note>
            Jag vill återgå till min fråga om Arbetsmarknadsverket. Vi har
            upprepade gånger motionerat om att det måste vara ett övergripande
            mål för Arbetsmarknadsverket att bryta den könssegregerade arbetsmarknaden.
            Regeringen anser att detta skall vara en förordningsfråga där
            Arbetsmarknadsverket "verkar för" -
          </note>
          <note>
            inget övergripande mål som vi utvärderar mot, utan kvinnors situation
            på arbetsmarknaden reduceras till förordning och "verka för".
            Jag har svårt att förstå motiven kring detta, eftersom jag vet
            att ambitionen är lika hos jämställdhetsministern och mig när
            det gäller de här frågorna.
          </note>
          <note>
            Anf. 39 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag tycker att det vore mycket bra om vi blev duktigare
            på att dela på föräldraledigheten mellan kvinnor och män. Tanken
            med föräldraledigheten är ju att den skall delas lika, med undantag
            av den pappamånad och den mammamånad som finns och som man inte
            får avsäga sig. Det är min förhoppning att alltfler småbarnspappor
            i vårt land också tar till sig den möjligheten. Det skulle papporna
            tjäna på i relationen till sina barn och för att utveckla sin
            kompetens. Det skulle mammorna tjäna på, som kom tillbaka på arbetsmarknaden
            mycket snabbare och även fick en chans att avancera och ta till
            sig sina karriärmöjligheter. Men framför allt skulle barnen tjäna
            på om fler föräldrar delade ansvaret hemma lika.
          </note>
          <note>
            Jag hoppas att den pappautbildning som jag nämnde, som vi har
            medverkat till i fyra landsting, permanentas på fler håll, eftersom
            erfarenheterna av utbildningen visat att männens uttag av föräldraledigheten
            ökade.
          </note>
          <note>
            Det är ett övergripande mål att Arbetsmarknadsverket skall bryta
            den könsuppdelade arbetsmarknaden.
          </note>
          <note type="speaker">
            Anf. 40 ROSE-MARIE FREBRAN (kd) replik:
          </note>
          <note>
            Fru talman! Om arbetet med att uppnå reell jämställdhet skall
            ha framgång måste huvudstrategin vara main streaming. Om jag förstår
            saken rätt är de sju partierna i Sveriges riksdag helt överens
            om detta.
          </note>
          <note>
            Eftersom main streaming innebär att jämställdhetsperspektivet
            integreras i alla politikområden är konsekvensanalyser av hur
            förslag påverkar kvinnor och män den metod vilken vi måste använda
            oss av. Därför vill jag även fråga statsrådet om hur detta har
            genomförts.
          </note>
          <note>
            Jag bortser nu helt från de skrivningar som finns i utskottsbetänkandet,
            eftersom min fråga till Martin
          </note>
          <note>
            Nilsson tyder på att detta är tillyxade formuleringar som kanske
            inte har någon grund. Därför vill jag direkt fråga statsrådet:
            Har konsekvensanalyser gjorts av alla förslag, såsom den tillträdande
            socialdemokratiska regeringen 1994 utlovade skulle ske? Varför
            har man i så fall oftast valt att inte presentera dessa analyser
            i propositionen?
          </note>
          <note>
            Anf. 41 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! I anförandet frågade Rose-Marie
          </note>
          <note>
            Frebran om det räcker att uttala en god vilja för jämställdhet
            för att det skall bli så. Jag skulle vilja svara på den frågan
            och säga nej. Det är mycket enkelt att uttala sig för jämställdhet.
            Det är mycket svårare att genomföra ett aktivt arbete. Jämställdhetsarbetet
            kommer aldrig att gå av sig självt. Precis som frågan om att värna
            demokratin aldrig gör det. Det krävs ett tålmodigt, långsiktigt
            och envist arbete.
          </note>
          <note>
            Den socialdemokratiska regeringen har klart uttalat en målsättning
            och ett löfte om att alla förslag skall genomsyras av ett jämställdhetsperspektiv.
            Vi har gjort det i tre regeringsförklaringar. Vi tar allvarligt
            på den frågan. Den är viktig för oss.
          </note>
          <note>
            Men det räcker inte att uttala målsättningarna. Det krävs också
            kunskap och utbildning för att kunna genomföra detta. Vi har fått
            börja med att få all statistik könsuppdelad. Det är en av förutsättningarna
            för att kunna göra en jämställdhetsanalys på alla frågor och förslag.
            Vi har inte lyckats med det på alla myndigheter och verk ännu.
            Men det går åt rätt håll. All statistik skall vara könsuppdelad
            för att vi skall kunna ta till oss kunskap om hur pengar, möjligheter
            och resurser fördelas.
          </note>
          <note>
            Vi utbildar också statsråd och statssekreterare i jämställdhetskunskap.
            Ett departement som har kommit långt i de frågorna är Utbildningsdepartementet,
            som i budgetarbete, forskningsproposition och särproposition har
            gjort gedigna analyser ur ett jämställdhetsperspektiv. Men svaret
            på frågan är: Det går åt rätt håll. Det går olika fort, och på
            några områden måste vi skynda oss på att bli duktigare. Men målet
            är helt klart.
          </note>
          <note type="speaker">
            Anf. 42 ROSE-MARIE FREBRAN (kd) replik:
          </note>
          <note>
            Fru talman! Jag uppskattar Ulrica Messings svar mer än utskottsföreträdarens,
            måste jag säga. Jag upplever att hennes svar är mer ärligt och
            uppriktigt.
          </note>
          <note>
            Även om det inte är alldeles glasklart är det ändå ett erkännande
            av att löftet om att granska alla förslag ur ett jämställdhetsperspektiv
            inte har infriats. Det skulle tydligen mer ses som något slags
            målsättning för att ett sådant här perspektiv skulle komma in,
            än att en faktisk granskning av varje förslag skulle genomföras.
          </note>
          <note>
            För att lyckas med den här typen av granskning och analys måste
            man ha en kunskap som inte är tillräckligt stor ännu.
          </note>
          <note>
            Jag uppskattar naturligtvis att regeringen arbetar för att på
            olika sätt öka den kunskapen och hoppas att målsättningen är att
            verkligen komma fram till att alla förslag skall kunna granskas.
            Jag anser att man åtminstone borde kunna kräva att detta berörs
            i varje proposition som lämnas till riksdagen. I de fall där kunskapen
            ännu inte är tillräckligt stor för att kunna genomföra detta bör
            man tala om det. Så långt man bara kan bör man anstränga sig för
            att få med den här typen av analyser i propositionerna som kommer
            hit till riksdagen. Vi behöver dem som en del av beslutsunderlaget
            när vi skall fatta de slutliga besluten.
          </note>
          <note>
            Anf. 43 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Det handlar dels om kunskap från vår sida, dels om
            fakta, vilket jag sade i min replik. Vi behöver fakta på en rad
            områden för att kunna ta hänsyn till kvinnors och mäns förutsättningar,
            till hur pengar och platser fördelas. Där har vi inte alla fakta
            i dag. Vi skall få det. I takt med att vi blir duktigare på detta,
            tillsammans med att vi får mer kunskap om kvinnors och mäns villkor,
            kommer det här arbetet att bli bättre och bättre. Det går olika
            fort. Jag nämnde
          </note>
          <note>
            Utbildningsdepartementet som ett område som ligger mycket långt
            framme. Jag tycker att det är viktigt att säga att det löfte vi
            har gett inte är något som vi nonchalerar, utan arbetet är envist
            och tålmodigt.
          </note>
          <note>
            Men det är också viktigt att komma ihåg att det här är ganska
            nytt för oss. Den regering där Rose-
          </note>
          <note>
            Marie Frebrans parti var företrätt hade inte alls den målsättningen.
            Hade vi hållit på med detta arbete i tio år, hade vi kommit mycket
            längre. Personligen tycker jag att det skulle ha varit mycket
            intressant att t.ex. få ta del av hur ett förslag som vårdnadsbidraget
            hade ställt sig i en jämställdhetsanalys.
          </note>
          <note type="speaker">
            Anf. 44 BARBRO JOHANSSON (mp) replik:
          </note>
          <note>
            Fru talman! Statsrådet Ulrica Messing sade i sitt tal att hon
            återkommer till arbetstidsfrågan. Men jag vill fråga statsrådet
            nu hur hon ställer sig till en arbetstidsförkortning ur ett jämställdhetsperspektiv.
            Det är den absolut angelägnaste reformen för att komma till rätta
            med arbetslösheten. Det handlar om hur människor skall kunna uppnå
            balans i livet för att klara sociala kontakter med familjen och
            med arbetet och att ta hand om sina barn samt om hur man skall
            minska förslitningsskador och långa sjukperioder.
          </note>
          <note>
            Det är inte på det sätt som Martin Nilsson sade i sitt svar till
            mig, att Miljöpartiets beräkningar vad gäller utfallet av en arbetstidsförkortning
            inte stämmer. Det kan man se om man går till grannlandet
          </note>
          <note>
            Finland. Där har ett tjugotal kommuner infört arbetstidsförkortning,
            främst i kvinnodominerade yrken.
          </note>
          <note>
            Där har utfallet fördubblats jämfört med vad man beräknade. Det
            är den första frågan: Hur ställer sig statsrådet Ulrica Messing
            till arbetstidsfrågan?
          </note>
          <note>
            Min andra fråga gäller en konsekvensanalys av hur olika de sociala
            nedskärningarna drabbar kvinnor och män. Vi behöver titta närmare
            på detta både inom finanspolitiken och socialpolitiken. Kommer
            Ulrica
          </note>
          <note>
            Messing att ställa sig bakom att det här görs? Det finns ju inte
            med i regeringens långsiktiga strategi.
          </note>
          <note>
            Anf. 45 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag delar Barbro Johanssons uppfattning att arbetstiderna
            är en jämställdhetsfråga. På
          </note>
          <note>
            Arbetsmarknadsdepartementet följer vi antalet arbetade timmar
            i vårt land. När vi bryter ned dem konstaterar vi att i vårt land
            arbetar småbarnspappor allra mest. Vi ser också att många kvinnor
            som har små barn av olika skäl arbetar deltid eller halvtid. Några
            gör det frivilligt. Andra gör det för att få mer tid över för
            familjen och för att ge mannen en möjlighet att arbeta mer. Det
            gör det svårare för kvinnor att t.ex.
          </note>
          <note>
            utveckla sig på arbetsmarknaden. Man tappar pensionspoäng och
            man tappar i lön. Jag tycker därför att arbetstidsfrågan är viktig
            ur perspektivet att fler män skall ta ett aktivt ansvar hemma
            och fler kvinnor kunna få betalt för det arbete de gör.
          </note>
          <note>
            Men jag tror inte att arbetstidsfrågan är så enkel att vi kan
            prata om en generell förkortning. Vi har i vårt land i dag nästan
            en miljon kvinnor som jobbar deltid eller halvtid. Många av dem
            önskar gå upp i tid för att tjäna mer och kunna leva på sin lön.
          </note>
          <note>
            Jag tycker att det är viktigt att arbetstidsförkortningen i första
            hand skall riktas mot dem som jobbar full tid och kanske mer än
            det, framför allt männen, så att man kan släppa fler timmar till
            de kvinnor som önskar arbeta mera. Precis som det handlar om att
            dela på makt och möjligheter när det gäller jämställdhet tycker
            jag också att det handlar om att dela på arbetstid.
          </note>
          <note type="speaker">
            Anf. 46 BARBRO JOHANSSON (mp) replik:
          </note>
          <note>
            Fru talman! Det är många kvinnor som arbetar deltid, det är riktigt,
            och de flesta män arbetar heltid.
          </note>
          <note>
            En arbetstidsförkortning skulle göra att mer av detta arbete
            överfördes till kvinnor så att de skulle kunna arbeta heltid.
            Då får man en jämnare fördelning, och det är också från jämställdhetssynpunkt
            viktigare.
          </note>
          <note>
            Jag läste att statsrådet har pratat om arbetstidsförkortning,
            t.ex. i Växjö, bl.a. från jämställdhetssynpunkt. Jag hoppas att
            regeringen och Ulrica Messing tar åt sig att en arbetstidsförkortning
            är den absolut viktigaste reformen och att man genom lagstiftning
            bör försöka dela på jobben så att man sänker normalarbetstiden
            från 40 till 35 timmar i veckan.
          </note>
          <note>
            Anf. 47 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag tror inte att förkortad arbetstid bland män automatiskt
            skulle leda till att kvinnor får ökad arbetstid. Jag tror att
            det också där skulle krävas styrning och fördelning för att det
            skulle bli så.
          </note>
          <note>
            Jag tycker att det är väldigt bra att flera parter i avtalsrörelserna
            driver frågan om förkortad arbetstid och ger sina medlemmar möjlighet
            att välja mellan högre lön och kortare arbetstid. Detta ses ibland
            som en välfärdsfråga och andra gånger som en solidaritetshandling
            genom att man kan erbjuda en arbetslös att komma in på arbetsmarknaden.
            Jag välkomnar denna utveckling och tycker att parterna skall ta
            ett aktivt ansvar i arbetstidsfrågan.
          </note>
          <note>
            Jag vill också säga - jag glömde det i förra repliken - att jag
            självklart står bakom regeringsförklaringen och vårt löfte om
            att alla förslag skall analyseras ur ett jämställdhetsperspektiv.
          </note>
          <note type="speaker">
            Anf. 48 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag återkommer till frågan om arbetsvärdering. Det
            är någonting som har diskuterats ganska kort tid i det här samhället,
            medan lönediskriminering ju har förekommit i många år. Arbetsvärdering
            är ett sätt att uppmärksamma och komma till rätta med de här frågorna.
          </note>
          <note>
            Men det har visat sig under det sista halvåret att det är ganska
            svårt att få manliga arbetstagare att ställa upp som jämförelsepersoner.
            Vi såg ju t.ex. när det gällde de barnmorskor till vilka det refereras
            i olika sammanhang att sjukhusteknikerna inte alls var intresserade
            av att ställa upp som jämförelseobjekt.
          </note>
          <note>
            Man kan förstå att också arbetsmarknadens parter tycker att detta
            är jobbigt, eftersom de under många år har kommit överens. De
            vill väl inte bli uppmärksammade på att de kanske har fattat beslut
            och gjort upp om avtal som har varit lönediskriminerande gentemot
            kvinnorna. Därför känner de sig förmodligen ganska trampade på
            tårna.
          </note>
          <note>
            Vi har ett förslag om att man skall förändra i jämställdhetslagen
            så att jämförelsepersoner skall tvingas uppge vilka arbetsuppgifter
            de har och hur det fungerar. De skall också ha en möjlighet till
            kommunikation om den utredning som görs så att de på det sättet
            tillförsäkras ett större mått av rättssäkerhet än vad som finns
            i dag.
          </note>
          <note>
            Jag undrar vad statsrådet Messing vill göra åt detta och om det
            finns några funderingar inom regeringen på det här området.
          </note>
          <note>
            Anf. 49 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag delar Margareta Anderssons uppfattning om hur
            viktigt det är med jämförelsepersoner och att arbetsvärdering
            är ett bra instrument för att komma till rätta med en del osakliga
            löneskillnader.
          </note>
          <note>
            Men jag är ändå inte nu beredd att föreslå några förändringar
            med anledning av detta. Regeringens uppfattning är att det är
            lämpligt att avvakta den fortsatta rättsutvecklingen innan vi
            tar några andra initiativ.
          </note>
          <note>
            Jag tycker det är glädjande att se att alltfler kommuner i vårt
            land och även några län nu inför arbetsvärdering på sina arbetsplatser.
            Jag tycker att det är väldigt bra om denna utveckling kan fortsätta
            som ett verktyg för att lyfta bort osakliga löneskillnader. I
          </note>
          <note>
            många av de fall som JämO driver sker ju också förlikning innan
            fallen kommer upp i AD, och det tycker jag är mycket positivt.
            Det bästa vore naturligtvis om vi slapp ha den typen av mål i
            Arbetsdomstolen.
          </note>
          <note type="speaker">
            Anf. 50 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag hoppas också att man skall kunna nå resultat
            på ett bättre sätt. Många gånger är det arbete som vi bedriver
            bl.a. här i riksdagen i form av opinionsbildning väldigt viktigt.
            Man har blivit mera medveten om de här frågorna, och därför behöver
            frågorna kanske inte så ofta gå till Arbetsdomstolen.
          </note>
          <note>
            Men jag tror ändå att det är ganska viktigt att vi har möjlighet
            att få fram jämförelsepersoner på ett annat sätt och att man har
            en mera skärpt lagstiftning i detta fall. Jag får nöja mig med
            statsrådets svar.
          </note>
          <note>
            Anf. 51 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag tror inte att vi har olika åsikter i sak. Jag
            tycker också att lagen är viktig för denna typ av frågor, men
            jag tror inte att man skall överdriva tron på lagen. Man bör också
            ställa stora krav på arbetsmarknadens parter att vara med och
            ta sitt ansvar i den här typen av frågor.
          </note>
          <note type="speaker">
            Anf. 52 SIRI DANNAEUS (fp) replik:
          </note>
          <note>
            Fru talman! Jag tänkte beröra männens roll i ansvaret för barn
            och hem. Visst kan man påverka den -
          </note>
          <note>
            helt klart - t.ex. genom ekonomiska villkor. Nu har ersättningsnivåerna
            sänkts i föräldraförsäkringen. Det är en av anledningarna, tror
            jag, till att småbarnsmammor arbetar mindre ute i arbetslivet
            och att småbarnspappor arbetar allra mest. Familjerna har helt
            enkelt inte råd att låta den som tjänar mest vara hemma. Det är
            tyvärr så, vilket alla talare har konstaterat, att kvinnor har
            lägre löner i dag.
          </note>
          <note>
            Jag tänker speciellt på pappamånaden. Man stimulerade pappor
            genom att ha en ersättningsnivå på
          </note>
          <note>
            90 %. Nu har den sänkts till 75 %. Man har alltså tagit bort
            moroten, men man har piskan kvar. Det är inte bra.
          </note>
          <note>
            Något annat som man kan påverka med är t.ex.
          </note>
          <note>
            den pappautbildning som ministern berörde. I fyra län har man
            gjort undersökningar och satsningar på projekt av olika slag.
            Detta har mest förekommit i samband med mödravårdsutbildning,
            men det förekommer också i samband med barnavårdsutbildning. Man
            har nu kartlagt denna pappautbildning, och en slutsats var att
            papporna fick större förståelse för hemarbetet, vilket stärker
            jämställdheten. En annan slutsats var att papporna tog ut en större
            del av föräldraledigheten, och det är ju just det vi vill. Därför
            är det viktigt att satsa på sådant som t.ex. pappautbildning.
          </note>
          <note>
            Anf. 53 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Vi vet att kvinnor som grupp tjänar mindre än vad
            män som grupp gör, säkert av en rad skäl. Jag tycker att vi skall
            försöka förändra det, men jag ser inget rättvisare instrument
            i dag än inkomstbortfallsprincipen i försäkringssystemet, och
            jag tycker att vi skall hålla fast vid den. Jag tycker inte heller
            att man skall se pappamånaden som en piska. Det är ju ändå ett
            val man gör, dvs. att skaffa barn, och det är ett förmånligt val
            om man har möjligheten att få barn.
          </note>
          <note>
            Det hade varit väldigt glädjande om vi hade kunnat behålla den
            högre ersättningen i pappamånaden som en morot. Men jag tycker
            ändå att det är en riktig prioritering att sänka den ersättningen
            nu för att sanera den ekonomi som var dålig för att sedan så småningom
            kunna satsa på nya verksamheter.
          </note>
          <note>
            Vi kan se att det är ganska många, i stort sett alla, som tar
            ut de tio dagar som alla fäder får när de blir föräldrar, och
            där är ju inte ersättningen högre än vad den är senare. Jag tycker
            att fler män borde ta ut pappamånaden utan att få högre ekonomisk
            ersättning för det.
          </note>
          <note>
            Jag hoppas också att landstingen kommer att ta till sig pappautbildningen
            som en del i sitt ordinarie arbete på mödravårdscentralerna för
            att lyfta fram pappornas roll. Det sker en rad positiva saker
            runt om i vårt land.
          </note>
          <note>
            Vi hade ett seminarium här i riksdagen om männens roll i jämställdhetsarbetet,
            där Landstingsförbundets ordförande Bengt Holgersson, som senare
            avgick, var med och rekommenderade alla landsting att genomföra
            pappautbildning i sin ordinarie verksamhet. Jag tycker att det
            är mycket positivt. Vi kan också se att en rad kommuner gör aktiva
            saker för jämställdheten. I Växjö kommun har man bestämt sig för
            att föräldraledighet är en merit vid chefstillsättningar. Det
            är också ett sätt att ge en morot för att fler män skall ta ett
            aktivt ansvar för hem och familj.
          </note>
          <note type="speaker">
            Anf. 54 SIRI DANNAEUS (fp) replik:
          </note>
          <note>
            Fru talman! Ministern vet säkert hur svårt det var att genomföra
            pappamånaden. Det behövdes faktiskt en piska, men det behövdes
            också en morot. Det är helt självklart att vi nu har fått en generation
            med pappor som har börjat vara hemma. Det hälsar vi med tillfredsställelse,
            men vi skulle vilja se att fler valde det och var hemma längre
            tid.
          </note>
          <note>
            Det är klart att det är fråga om att kunna prioritera.
          </note>
          <note>
            Om man nu vill prioritera barnen och jämställdheten får man göra
            det med de pengar man har. Vi tyckte t.ex. i Folkpartiet att det
            inte var så viktigt att sänka matmomsen, utan att man kunde satsa
            på barnfamiljer i stället.
          </note>
          <note type="speaker">
            Anf. 55 Statsrådet ULRICA MESSING (s):
          </note>
          <note>
            Fru talman! Vi får försöka hjälpas åt att driva ett aktivt arbete
            och en bred debatt för männens ökade ansvar i hemmen och för det
            obetalda arbetet.
          </note>
          <note>
            Jag vill bara påpeka att när vi tittar på hur antalet dagar för
            vård av sjukt barn fördelar sig mellan kvinnor och män, där ersättningen
            också är lika oavsett om det är mamman eller pappan som är hemma,
            ser vi att mammor och pappor delar lika på antalet dagar.
          </note>
          <note>
            Då kanske det inte alltid är en ekonomisk fråga att få fler pappor
            aktiva i hemarbetet.
          </note>
          <note type="speaker">
            Anf. 56 ANDERS SVÄRD (c):
          </note>
          <note>
            Fru talman! Martin Nilsson sade i sitt inlägg tidigare i debatten
            att framstegen är många på jämställdhetsområdet. Med SCB-statistik,
            som ju redovisar faktiska siffror, kan det här visas. Och det
            är bra att det går åt rätt håll. Hur skulle för övrigt något annat
            vara möjligt?
          </note>
          <note>
            Men man kan på goda grunder fråga sig: Varför går det så långsamt
            att uppnå verklig jämställdhet, när behovet av bevisföring via
            SCB-statistik blir mindre och mindre viktigt? Trots långtgående
            lagstiftning och en tappert kämpande JämO har vi en lång väg att
            gå innan vi i Sverige kan tala om verklig jämställdhet mellan
            kvinnor och män. Om det här synes de flesta vara överens, så länge
            det handlar om läpparnas bekännelse.
          </note>
          <note>
            Jämställdhetspolitikens mål kan inte uppnås utan att både män
            och kvinnor deltar i arbetet. Och deltagandet i den här debatten,
            fru talman, med elva kvinnor och tre män som föranmälda talare
            är inte något särskilt bra exempel på gemensamma tag. Det är ju
            lika viktigt för män som för kvinnor att vi lyckas.
          </note>
          <note>
            I det ojämlika samhället, där kvinnan tar hela ansvaret för barnen,
            är mannen en av de stora förlorarna.
          </note>
          <note>
            Jag tillhör den generation som i detta avseende kan uttala sig
            med anspråk på att bli trodd.
          </note>
          <note>
            En viktig förutsättning för att uppnå jämställdhet är lika lön
            för likvärdigt arbete. Detta borde vara en självklarhet, men så
            är det inte i dag. Jag är t.ex.
          </note>
          <note>
            övertygad om att sjuksköterskorna skulle ligga i ett helt annat
            löneläge om männen utgjorde en majoritet av yrkesgruppen. Lönesättning
            inom sjukvården när det gäller sjuksköterskor respektive tekniker
            talar sitt tydliga språk. Liknande exempel finns det hur många
            som helst. Själv har jag en hustru som är sjuksköterska och en
            son som är kyrkvaktmästare. Ni kan själva gissa vem som tjänar
            mest.
          </note>
          <note>
            Andra exempel på ojämlikhet finns det också gott om. Jag och
            mina medmotionärer i motion A817
          </note>
          <note>
            pekar t.ex. på att när arbetsgivare tvingas avskeda anställda
            på grund av dåliga tider eller behov av kostnadssänkande rationaliseringar
            råkar oftast kvinnor värre ut än män. Städerskor och kvinnor på
            lågavlönade kontorstjänster avskedas, medan poliser, militärer
            och högre tjänstemän i det privata näringslivet, som oftast är
            män, omskolas eller/och får avgångsvederlag. Alla kan inse olikheterna
            i framtidsförutsättningar.
          </note>
          <note>
            Personligen tror jag att också arbetstidsfrågan är av allra största
            betydelse för hur jämställdhetsarbetet skall lyckas. Jag tycker
            att det är märkligt att frågan om hur arbetet skall fördelas inte
            upptar en större del av jämställdhetsarbetet. Att normalarbetstiden
            skall vara 40 timmar får inte vara någon absolut förutsättning,
            därför att då kommer vi varken att lyckas med jämställdhetsfrågan
            eller att radikalt minska arbetslösheten.
          </note>
          <note>
            Fru talman! Vi har alltså lagstiftning och JämO, och vi har därmed
            möjligheter att söka få rättelse vid fall av diskriminering. Ändå
            står utvecklingen alltför stilla. Positiva undantag finns, men
            också exempel på att utvecklingen är negativ från kvinnors synpunkt
            och därmed självklart också ur männens perspektiv.
          </note>
          <note>
            I ett samhälle som av flera skäl bygger på att alla kvinnor såväl
            som män förvärvsarbetar måste givetvis förutsättningarna i arbetslivet
            vara lika vad avser både lön och övriga anställningsförmåner.
            Därmed skulle det också skapas mer realistiska förutsättningar
            för ett delat ansvar för hem och barn. Aktiva åtgärder måste till
            för att snabba på utvecklingen. Lagstiftning och sanktionsmöjligheter
            räcker uppenbarligen inte till.
          </note>
          <note>
            Ett problem är sannolikt att alltför få känner till eller, ännu
            värre, möjligen vill inse hur illa det är ställt med jämställdheten
            i Sverige. Okunnighet kan motverkas genom upplysning och opinionsbildning.
            Oviljan är det svårare att få bukt med, men det är i sig inget
            skäl för att vi inte skulle försöka.
          </note>
          <note>
            Vi motionärer tycker nu att det är dags för en brett upplagd
            informations- och opinionsbildningskampanj, där bästa tänkbara
            expertis på marknadsföring och folkbildning bör anlitas. Allvarliga
            brister på jämställdhetsområdet skall åtminstone inte få grundas
            på okunnighet om de faktiska förhållandena.
          </note>
          <note>
            Fru talman! Utskottet föreslår avslag på vårt förträffliga förslag
            i motion A817, och därmed är det inte meningsfullt att yrka bifall
            till den. Däremot lovar jag att vi motionärer återkommer i frågan,
            och det är jag, Karl-Erik Persson, Elver Jonsson, Gustaf von
          </note>
          <note>
            Essen, Elving Andersson och Inge Carlsson.
          </note>
          <note type="speaker">
            Anf. 57 MARTIN NILSSON (s) replik:
          </note>
          <note>
            Fru talman! Jag vill bara instämma i mycket av det
          </note>
          <note>
            Anders Svärd säger. Jag tycker att det är en angelägenhet att
            fler män engagerar sig i jämställdhetsdebatten. Det är inte bara
            här i debatten nu som vi ser en avsaknad av män, utan det är också
            när det gäller motionsskrivande osv. Det är en viktig uppgift
            för oss att se till att fler även här i riksdagen blir engagerade.
          </note>
          <note>
            Det är ett lovvärt initiativ som Anders Svärd och hans medmotionärer
            har tagit.
          </note>
          <note>
            När det gäller informationskampanj är det ju exempelvis när det
            gäller pappaledighet en informationskampanj i gång som regeringen
            har beslutat om, just för att få fler pappor att ta ut en del
            av ledigheten.
          </note>
          <note>
            Vi får se vad det innebär. Vi hoppas att den ger stora framsteg
            och att vi sedan kan gå vidare med att påverka attityder så att
            vi får ett mer jämställt samhälle.
          </note>
          <note type="speaker">
            Anf. 58 ANDERS SVÄRD (c) replik:
          </note>
          <note>
            Fru talman! De kampanjer som görs för pappamånad och annat är
            mycket bra. Vad vi i första hand skjuter in oss på i vår motion
            är frågan om att öka kunskapen om de faktiska förhållandena litet
            mera brett. Det finns faktiskt människor som tror, genom att statistik
            visar att det är ganska bra på många områden, att vi har uppnått
            väldigt stora framsteg, medan det är sämre på andra områden. Därför
            nämner vi folkbildningen som en metod och marknadsföring som en
            annan, litet mer modern metod. Det här kostar ju litet pengar.
            Vi tycker att det är angeläget och att det skulle vara verkningsfullt
            att öka den allmänna kunskapen om förhållandena.
          </note>
          <note type="speaker">
            Anf. 59 ULLA HOFFMANN (v):
          </note>
          <note>
            Fru talman! Låt mig börja med att säga att det som skulle kunnat
            bli en intressant och framåtsyftande jämställdhetsdebatt dessvärre
            inte fått den bredd och det djup som ämnet behöver. Regeringens
            arbete med mainstreaming, att föra in jämställdhetsarbetet i huvudfåran
            genom att alla politikområden granskas ur ett jämställdhetsperspektiv,
            har fallit platt till marken.
          </note>
          <note>
            Vänsterpartiet har motionerat om en övergripande paragraf i riksdagsordningen
            som säger att varje utskott i sitt arbete skall beakta jämställdhetsperspektivet.
            Sättet att arbeta med jämställdhetsskrivelsen i riksdagen visar
            på nödvändigheten av en sådan övergripande paragraf.
          </note>
          <note>
            Det är, fru talman, häpnadsväckande att arbetsmarknadsutskottet,
            som enligt riksdagsordningen har att bereda ärenden om arbetsmarknadspolitik,
            regionalpolitik, arbetsrätt, arbetstid, semester, arbetsmiljö,
            statlig personalpolitik samt jämställdhet mellan kvinnor och män
            i arbetslivet, sett det som sitt kompetensområde att uttala sig
            om föräldraförsäkringens pappamånader, om nödvändigheten av sex-
            och samlevnadsundervisning i skolan, om idrottsfrågor, försvarsfrågor,
            flyktingfrågor och, sist men inte minst,
          </note>
          <note>
            Sveriges roll i FN. Den enda fråga som arbetsmarknadsutskottet
            inte ansett sig kompetent att behandla är frågan om kvinnovåld.
            Det flertal motionsyrkanden som väckts med anledning av skrivelsen
            har hänskjutits till justitieutskottet.
          </note>
          <note>
            Det kom till min kännedom i går att kvinnofridspropositionen
            kommer att beredas av arbetsmarknadsutskottet. Visar inte detta
            förfarande på det paradoxala i riksdagsordningen? Frågan om kvinnofrid
            behandlas som en arbetsmarknadsfråga! Är det månne en arbetsmarknadspolitisk
            fråga? Nej, självklart inte.
          </note>
          <note>
            Kvinnovåldskommissionen behandlar pornografi, könsstympning,
            socialtjänsten, invandrade kvinnor, jämställdhetslagen, m.m. Kvinnofrid
            är med andra ord en fråga som angår vartenda utskott i olika delar.
            Det minsta man kan göra - i väntan på att riksdagsordningen ändras
            - är att remittera propositionen till vartenda utskott för yttrande.
          </note>
          <note>
            Majoriteten i arbetsmarknadsutskottet verkar dock helt tillfredsställd
            med detta sätt att arbeta. Låt mig då säga: Det är inte Vänsterpartiet!
            Utskottet avstyrker såvitt jag kan se vartenda motionsyrkande.
            Enligt utskottet är läget i Sverige vad gäller jämställdheten
            bra - ingenting behöver göras. Det finns tillräckligt med kunskap
            på departement, statliga verk och myndigheter, och det behövs
            därför inte något tillkännagivande.
          </note>
          <note>
            Om det nu finns tillräckligt med kunskap - varför känner jag
            mig då så missnöjd med arbetsmarknadsutskottets betänkande? Jag
            känner helt enkelt inte igen mig i det som utskottet beskriver
            som min verklighet.
          </note>
          <note>
            Visst finns det fler kvinnor i maktställning i politiken och
            i näringslivet, fler kvinnor som är ministrar, landshövdingar
            och företagsledare. Men trots det ökar arbetslösheten mer bland
            kvinnorna än bland männen i Sverige i dag. Var tredje ung ensamstående
            mamma är utan jobb. 60 000 ensamstående småbarnsmammor lever under
            fattigdomsgränsen. Många av de lågavlönade kvinnorna, ofta invandrarkvinnor,
            har de tyngsta, mest monotona och förslitande jobben. Det är bland
            kvinnorna som sjukskrivningar, arbetsskador och förtidspensioneringar
            ökar mest. Löneklyftorna mellan kvinnor och män växer.
          </note>
          <note>
            Min verklighet säger också att sänkningen av bostadstillägget
            för pensionärerna slagit hårdare mot kvinnor än mot män. Min verklighet
            säger mig att inkomstprövningen av änkepensionerna ensidigt riktar
            sig mot kvinnor utan att finansen har föreslagit några som helst
            åtgärder i enlighet med jämställdhetsdirektivet. Maktförhållandena
            mellan könen har inte förändrats.
          </note>
          <note>
            De lagar som reglerar livet i Sverige behöver inte heller granskas
            ur ett jämställdhetsperspektiv, säger utskottet. Berätta då för
            mig varför! Varför behöver inte t.ex. utlänningslagen granskas
            ur ett jämställdhetsperspektiv? Det sitter mellan 2 000 och 3
            000 bosnier med kroatiska pass och väntar på utvisning. Cirka
            hälften av dem är kvinnor. En del av dem har blivit utsatta för
            systematiska våldtäkter av myndighetspersoner som ett led i krigföringen
            och den etniska rensningen. Bosniska kvinnor som överlevt har
            vittnat.
          </note>
          <note>
            Kvinnorna fördes in i ett biografliknande rum och placerades
            på ett bord. Militär och polis satt runt omkring och tittade på
            medan kvinnorna våldtogs -
          </note>
          <note>
            gång efter gång efter gång.
          </note>
          <note>
            En sådan kvinna kan inte gå till polisen för att få upprättelse
            - det var kanske den polisman som hon får träffa som tillsammans
            med sina kolleger utförde våldtäkterna. Kanske är det just den
            polisen och hans kolleger som skall upprätthålla ordningen och
            bevaka freden i just hennes by. Dessa kvinnor kan aldrig få upprättelse.
            Sverige kommer att utvisa ett antal kvinnor som våldtagits av
            polis och militär.
          </note>
          <note>
            En annan kvinna - det finns många liknande fall -
          </note>
          <note>
            som var politiskt aktiv i ett latinamerikanskt land tillfångatogs
            på en förstamajdemonstration och fördes till en militärförläggning.
            Under tre veckor utsattes hon för den mest sadistiska tortyr man
            kan tänka sig.
          </note>
          <note>
            Hon utsattes för våldtäkt och gruppvåldtäkt. Efter tre veckor
            slängdes hon på en soptipp; man trodde förmodligen att hon var
            död. Hennes familj gick, tillsammans med andra familjer, varje
            morgon på soptippen och letade efter sina nära för att kunna begrava
            dem. När de fann henne kände de först inte igen henne - så illa
            tilltygad var hon. De tog hem henne och vårdade henne. Efter sex
            månader var hon tillbaka i det politiska arbetet. Då riktades
            hoten mot hennes son, och då gjorde hon det som varje mamma skulle
            göra i samma situation: Hon flydde och kom till Sverige. Men här
            får hon inte stanna.
          </note>
          <note>
            Myndigheterna, i det här fallet Utlänningsnämnden, tvivlar visserligen
            inte på att hon blivit våldtagen och torterad men, säger nämnden,
            eftersom inte något land har systematisk våldtäkt som ett led
            i krigföring måste det vara enskilda kriminella element inom det
            militära som våldtagit och torterat henne. Och det är ju fiffigt
            av Utlänningsnämnden, för om det är enskilda män som våldtar är
            hon inte utsatt för förföljelse på grund av kön och kan utvisas.
            Kom inte och säg att myndighetsutövningen i Sverige inte behöver
            granskas ur ett jämställdhetsperspektiv!
          </note>
          <note>
            Statsrådet Messing sade att alla kvinnor som utsätts för våld
            skall veta att de har samhällets stöd.
          </note>
          <note>
            Vilket samhälle stöder dessa kvinnor? Ja, inte det svenska!
          </note>
          <note>
            Som en av de första nationerna undertecknade
          </note>
          <note>
            Sverige FN:s konvention om avskaffande av all slags diskriminering
            av kvinnor, och det är bra. Det är också bra att utskottet anser
            att det är självklart att varje kvinna och man skall ha rätt att
            fritt välja partner. Men så tillägger man: Såvitt utskottet erfarit
            har det inte från något annat håll riktats kritik mot Sveriges
            efterlevnad av konventionen. Vår kritik är obefogad, säger man.
            Låt mig då berätta!
          </note>
          <note>
            I Sverige finns en grupp kvinnor som är gifta eller sambor med
            män med utländskt ursprung. Männen har flytt från sina länder
            och sökt asyl i Sverige. Under den långa väntetiden har de träffat
            svenska kvinnor och inlett förhållanden som många gånger resulterat
            i gemensamma barn. Enligt svenska lagar måste mannen åka tillbaka
            till sitt land för att söka uppehållstillstånd. Förhållandet skall
            också prövas, med en tvåårig prövotid.
          </note>
          <note>
            Enligt företrädare för invandrarmyndigheterna måste dessa män
            prövas extra noga "för att skydda kvinnorna". Prövotiden måste
            vara minst två år "för det är först efter den tiden som man ser
            om förhållandet håller". Samtidigt kan man enligt samma företrädare
            "inte hindra de svenska männen att ta hit sina utländska partner",
            vilket också styrks av att Invandrarverket beviljar uppehållstillstånd
            för utländska kvinnor vars svenska partner har dokumenterad misshandel
            bakom sig. Varför utsträcks inte svenska myndigheters intresse
            av att skydda kvinnor till att gälla även dessa kvinnor?
          </note>
          <note>
            Handläggaren som hade beställt den här utredningen säger om de
            svenska kvinnorna: "Man slåss med buller och bång för ett äktenskap,
            och efter två år säger utlänningen: 'Adjö, adjö. Du trodde väl
            inte jag var kär i dag?'"
          </note>
          <note>
            Behandlingen av de kvinnor som valt att leva ihop med en utländsk
            man visar på ett kvinnoförmynderi som jag trodde att vi hade lämnat
            bakom oss. Att inte utskottet erfarit någon kritik mot Sveriges
            efterlevnad av konventionen kanske beror på att enskilda inte
            har klagorätt. Uppfattningen när det gäller vår efterlevnad blir
            nog en annan om FN inför tilläggsprotokoll för att möjliggöra
            klagorätt för enskilda.
          </note>
          <note>
            I konventionen om mänskliga rättigheter står det i en av artiklarna
            att det är en mänsklig rättighet att -
          </note>
          <note>
            utan diskriminering - erhålla lika lön för lika arbete.
          </note>
          <note>
            Det är en mänsklig rättighet - inte enbart en manlig rättighet
            - att få lika lön för lika arbete. Sverige bryter alltså mot den
            FN-konventionen.
          </note>
          <note>
            Det amerikanska utrikesdepartementet ger varje år ut en rapport
            där man granskar hur världens länder uppfyller de mänskliga rättigheterna.
            En sådan rapport kom för några veckor sedan. I år prickades Sverige
            på två punkter. Den ena gäller en alltmer restriktiv flyktingpolitik
            som inte uppfyller kraven på mänskliga rättigheter. Den andra
            berör arbetsmarknadsutskottets område. US State Department prickar
          </note>
          <note>
            Sverige för brott mot konventionen om mänskliga rättigheter på
            jämställdhetsområdet. Trots alla möjligheter, säger rapporten,
            är kvinnor underrepresenterade på högbetalda arbeten. Kvinnornas
            löner har sjunkit från 80 % till 72 % av männens. Detta beror,
            enligt US State Department, på ordentliga nedskärningar i den
            offentliga sektorn. Den dåliga ekonomin, säger man och ger fackföreningarna
            en känga, har också lett till att fackföreningar är mindre villiga
            att driva jämställdhetsmål.
          </note>
          <note>
            Fru talman! Med denna prickning av Sverige på grund av brott
            mot FN-konventionen om mänskliga rättigheter vad gäller lika lön
            för lika arbete yrkar jag bifall till Vänsterpartiets reservationer
            39, 41 och 45.
          </note>
          <note>
            Jag står självklart bakom alla våra reservationer som, om de
            hade bifallits, skulle föra jämställdheten framåt.
          </note>
          <note type="speaker">
            Anf. 60 MARTIN NILSSON (s) replik:
          </note>
          <note>
            Fru talman! Ursäkta min sena ankomst till bänken.
          </note>
          <note>
            Så blir det ibland.
          </note>
          <note>
            Först och främst tycker jag att Ulla Hoffmanns verklighetsbeskrivning
            behöver korrigeras. Att säga att ingenting görs, och att utskottets
            betänkande signalerar att ingenting behöver göras är faktiskt
            en felaktig beskrivning. Tvärtom är utskottets betänkande och
            regeringens skrivelse ett starkt bevis på att mycket görs. Det
            som skiljer oss åt är måhända att Vänsterpartiet på många punkter
            redan nu vill ha tillkännagivanden och beslut om sådana saker
            som man i Regeringskansliet håller på att bereda och ta fram väl
            genomtänkta förslag om. Där skiljer vi oss säkert åt.
          </note>
          <note>
            Det finns säkert mycket man skulle kunna önska i övrigt om hur
            exempelvis den här skrivelsen skulle ha beretts. Det hade kanske
            varit en fördel om det så att säga hade skett i mainstreamingens
            anda och nått ut till flera utskott. Jag tror också att propositionen
            om kvinnofrid som kommer i höst kommer att spridas på flera utskott.
            Jag tror inte att den huvudsakligen kommer att hamna hos arbetsmarknadsutskottet,
            även om det inte är min sak att bedöma det.
          </note>
          <note>
            Alla lagar är självfallet inte könsneutrala. Det är inte heller
            någon som påstår det. Det behövs göras en översyn och en genomgång
            av detta. Vi lever med lagar som har funnits under en lång tid
            och som har präglats av ett samhälle som huvudsakligen styrts
            av män.
          </note>
          <note>
            Det är också viktigt att poängtera att många av de saker som
            Ulla Hoffmann tar upp är sådant som ses över, även om jag inte
            vill ge mig in i enskilda fall.
          </note>
          <note>
            Det finns en utredning om frågan om anknytningsärenden. Vi är
            många som är upprörda över det sätt på vilket kvinnor ibland behandlas
            på i samband med äktenskaps- och invandringsfrågor. En översyn
            pågår, och jag tror att det också kommer att komma förslag om
            förändringar på den punkten.
          </note>
          <note type="speaker">
            Anf. 61 ULLA HOFFMANN (v) replik:
          </note>
          <note>
            Fru talman! Jag ser att det har skett saker och ting.
          </note>
          <note>
            Jag är tillräckligt gammal för det - jag fyller 55 i år.
          </note>
          <note>
            Jag kan se vad som hände med min mormor, med min mamma och med
            mig själv och jag kan se mot vilken framtid mitt barnbarn går.
            Jag har fyra generationer kvinnor att titta på. Så visst har det
            hänt saker och ting! Men eftersom jag är 55 år har jag inte längre
            tålamod att vänta på att det verkliga genombrottet för jämställdhetsarbetet
            skall ske. Därför tycker jag att det är viktigt att man beskriver
            en verklighet som också jag, som 55-åring eller som 55+, kan känna
            igen mig i.
          </note>
          <note>
            När det gäller riksdagsordningen, och för att riksdagen skall
            kunna möta det regeringsarbete som pågår, tycker jag att det är
            viktigt att varje utskott skall ha att beakta jämställdhetsperspektivet
            i sitt arbete.
          </note>
          <note>
            Det tycker jag skulle schyst mot regeringen, som jag vet arbetar
            hårt med detta.
          </note>
          <note>
            Man talar om granskningen av lagar i ett jämställdhetsperspektiv.
            Det finns gamla lagar, och jag tycker att man skall titta över
            dem. Som många har uttryckt är de nämligen könsblinda. De är inte
            könsneutrala - de är könsblinda. De behöver alltså ses över. Jag
            vet lika väl som Martin Nilsson att det pågår en utredning om
            anknytningsfall, och det tycker jag är jättebra. Men samtidigt
            pekade jag på någonting annat
          </note>
          <note>
            - att det finns kvinnor i Sverige i dag som skickas tillbaka
            till sina bödlar och riskerar att återigen utsättas för systematisk
            våldtäkt. De kan inte vänta på någon utredning! För dem är det
            väldigt viktigt att det sker någonting nu.
          </note>
          <note type="speaker">
            Anf. 62 MARTIN NILSSON (s) replik:
          </note>
          <note>
            Fru talman! Som Ulla Hoffmann vet finns det ingen möjlighet att
            diskutera enskilda fall här. Sverige har i olika sammanhang tagit
            upp frågan om våldtäkt som en del av flyktingfrågorna, bl.a. i
            samband med
          </note>
          <note>
            Pekingkonferensen. Jag tycker att den frågan självfallet skall
            vägas in, och jag tror också att så görs i flertalet fall även
            om jag inte nu kan kommentera det av
          </note>
          <note>
            Ulla Hoffmann framlagda ärendet.
          </note>
          <note type="speaker">
            Anf. 63 ULLA HOFFMANN (v) replik:
          </note>
          <note>
            Fru talman! I hela skrivelsen och i det betänkande som arbetsmarknadsutskottet
            kommit med hävdar man att i Sverige är det bra, och att Sverige
            arbetar med jämställdhet internationellt. Jag påpekar det återigen,
            och vi i Vänsterpartiet har sagt detta i vår motion med anledning
            av skrivelsen. Men vad jag vill säga med att visa på de bosniska
            kvinnorna och kvinnor från latinamerikanska länder är: Det är
            icke bra i
          </note>
          <note>
            Sverige! Det är det som jag skulle vilja att Martin
          </note>
          <note>
            Nilsson kommenterar.
          </note>
          <note>
            Jag tog också upp en annan sak. En av anledningarna till varför
            man har svarat som man gjort när det gäller anknytningsfallen
            är att Sverige inte har blivit prickat. Nu pekar jag på att US
            State Department i sin rapport har prickat Sverige för brott mot
            de mänskliga rättigheterna vad gäller just jämställdheten. Jag
            skulle väldigt gärna vilja höra vad Martin Nilsson har att säga
            om det.
          </note>
          <note type="speaker">
            Anf. 64 EWA LARSSON (mp):
          </note>
          <note>
            Fru talman! Kära systrar och bröder! Vi arbetar alla hårt för
            ökad jämställdhet. För bara ett och ett halvt år sedan var vi
            17 000 kvinnor från hela världen som tillsammans antog en plattform
            för arbetsplan om hur vi tillsammans skall försöka öka jämställdheten.
          </note>
          <note>
            Det är alltså ett och ett halvt år sedan. Likaså är det bara
            ett och ett halvt år sedan kvinnans rättigheter också inkluderades
            i de mänskliga rättigheterna. Så ni förstår hur lång väg vi har
            kvar!
          </note>
          <note>
            Men i Sverige drev vi på inför FN-konferensen, och Sverige vill
            gärna framstå internationellt som ett av de ledande länderna i
            världen på området. När man tittar på den parlamentariska representationen
            här i riksdagen är Sverige ledande i världen. Så nu måste vi försöka
            hjälpas åt att leva upp till detta på ett ännu bättre sätt än
            vad det här betänkandet visar på. Det är väl ingen här i kammaren
            som kan säga att betänkandet är en höjdare. Det är fullt av en
            massa "avvakta",
          </note>
          <note>
            "vänta och se", "vi har samma uppfattning" och "vi har gemensamma
            ståndpunkter med tidigare talare"
          </note>
          <note>
            osv. Men hur länge skall vi vänta i Sverige?
          </note>
          <note>
            I den plattform för aktion som jag nämnde finns det tolv punkter
            som länderna tillsammans sagt att man skall verka för. Jag skall
            lyfta fram två punkter.
          </note>
          <note>
            Den första, och den centrala, är att fattigdomen håller på att
            feminiseras. I arbetsplanen sägs att kvinnor utgör en växande
            andel av världens fattiga och att de måste få ökad tillgång till
            ekonomiska resurser och social service. Det är regeringarnas ansvar
            att resurserna omfördelas så att kvinnornas villkor förbättras.
          </note>
          <note>
            Jag suckar, därför att jag tycker att det mesta återstår när
            det gäller finansieringen och fattigdomens feminisering.
          </note>
          <note>
            På s. 105 i finansutskottets betänkande nr 15 från i somras,
            En ekonomisk politik för att halvera den öppna arbetslösheten
            till år 2000, m.m., står det att de mål för arbetsmarknadspolitiken
            som fastställdes i början av 1960-talet i sina huvuddrag fortfarande
            gäller. Huvuduppgiften för arbetsmarknadspolitiken är att bidra
            till att lösa upp strukturella obalanser genom att med olika åtgärder
            underlätta och påskynda anpassningen mellan utbud och efterfrågan
            på arbetskraft.
          </note>
          <note>
            På 1960-talet kallades detta flyttlasspolitik - då var det raka
            rör. Jag vet inte vad man inom Centern, som har undertecknat betänkandet,
            kallar det för i dag. Det skulle vara intressant att höra.
          </note>
          <note>
            Jag skulle också vilja att Martin Nilsson definierade ordet mainstreaming.
            Vad betyder det på svenska för Martin Nilsson?
          </note>
          <note>
            Jag vill påstå att vi återigen har satt i gång en rörelse åt
            fel håll. Jag kan inte förstå på vilket sätt 1960-
          </note>
          <note>
            talets arbetsmarknadspolitiska inriktning gynnar ett jämställt
            Sverige. Jag skulle vilja ha det här betänkandet analyserat ur
            ett genusperspektiv. Jag utgår ifrån att helheten då vägs in.
          </note>
          <note>
            I det här betänkandet på s. 34 tabell 5 om arbetsmarknaden kan
            man notera hur många som är sysselsatta i dag och hur många som
            planeras vara sysselsatta år 1997 inom jordbruk, industri, byggnadssektorn,
            privat sektor, offentlig sektor osv. Men statistiken är inte könsuppdelad,
            och detta ett år efter det att Sverige på en internationell konferens
            har skrytit med hur duktiga vi är på könsuppdelad statistik. Med
            internationella mått mätt är vi ju duktiga, men skall vi inte
            visa det i vårt eget riksdagsunderlag, i ett betänkande från finansutskottet
            där grunden för den ekonomiska politiken fastställs? Det är fundamentet
            för oss.
          </note>
          <note>
            Fru talman! Jag tänkte lyfta fram en punkt till ur plattformen
            för aktion. Det är punkt nr 6 som handlar om den könsuppdelade
            arbetsmarknaden där löneskillnaderna är stora. Flera talare har
            tidigare talat om att löneskillnaderna också ökar. Jag tycker
            att det är skrämmande. Ett och ett halvt år efter det att regeringen
            har åtagit sig att verka för den här plattformen ökar löneskillnaderna.
            I det här betänkandet står det att vi avvaktar och ser, Martin
            Nilsson.
          </note>
          <note>
            Det finns många konkreta förslag från olika partier på hur man
            skulle kunna komma åt detta. För ett par år sedan sade jämställdhetsledamoten
            från Kommunförbundet till min stora sorg att Kommunförbundet inte
            vill verka för generella arbetsvärderingsprinciper.
          </note>
          <note>
            Jag tror att vi faktiskt behöver det, och att vi skulle behövt
            det för flera år sedan. Jämställdhetsministern sade här tidigare
            att man hoppas att kommunerna själva tar sitt ansvar och lägger
            upp dessa värderingar.
          </note>
          <note>
            I Växjö har man tröttnat och gjort det. Är det så att varje kommun
            skall jobba med detta? Hur lång tid kommer det att ta då? Vi vill
            ha generella arbetsvärderingsbeskrivningar, och det är mycket
            akut, eftersom löneskillnaderna ökar.
          </note>
          <note>
            Jag skulle också vilja ta upp att vi kanske inte bara skall dela
            på jobben, som vi har sagt här. Vi behöver kanske också dela på
            regeringsmakten för att sätta litet sprutt på jämställdhetsarbetet.
          </note>
          <note>
            Till sist vill jag yrka bifall till min motion A813
          </note>
          <note>
            som ett exempel på att det behövs sprutt. Den motionen tar upp
            att vi vill göra ett tillägg till jämställdhetslagen som innebär
            att sexuella trakasserier förbjuds.
          </note>
          <note>
            Vi vill också gå vidare med att EU:s definition av sexuella trakasserier
            skall införas i vår jämställdhetslag. Den här motionen lade jag
            fram förra året också och fick då precis samma svar som nu, nämligen
            att vi skall avvakta och se. Hur kan man två år i rad svara precis
            samma sak? Vad har ni för tidsdimensioner?
          </note>
          <note>
            Jag vill alltså yrka bifall till reservation 7 mom. 7.
          </note>
          <note type="speaker">
            Anf. 65 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! En målsättning från 1960-talet kan ju verka ganska
            mossig vid det här laget. Men det beror väldigt mycket på vad
            man lägger in i målsättningen, och den här är ganska allmängiltig.
            Man skall matcha utbud mot efterfrågan inom arbetsmarknadssektorn.
            I
          </note>
          <note>
            det fallet är olika insatser på arbetsmarknadsområdet, med utbildning
            för män och kvinnor så att man kan bryta den könsdiskriminerade
            arbetsmarknaden, viktiga saker. Det är innehållet i politiken
            som är avgörande, inte varifrån man har fått formuleringen.
          </note>
          <note>
            Det är viktigt att vi följer upp de här frågorna.
          </note>
          <note>
            Centern ställde inte upp på flyttlasspolitiken på 60-
          </note>
          <note>
            talet, och det gör vi inte nu heller. Det finns anledning att
            också titta efter hur regionalpolitiken fungerar ur ett jämställdhetsperspektiv.
            Det får vi fortsätta att göra. Vi måste över huvud taget se till
            att detta fungerar på ett bättre sätt. Vi är nog inte färdiga
            med jämställdhetspolitiken. Men det innebär inte att en målsättning
            är oanvändbar även om den är formulerad för många år sedan. Man
            kan säkert använda den. Det är ju innehållet som är det viktiga.
          </note>
          <note type="speaker">
            Anf. 66 EWA LARSSON (mp) replik:
          </note>
          <note>
            Fru talman! Om inriktningen på arbetsmarknadspolitiken modell
            1960 hade varit en lyckosam inriktning hade vi förmodligen inte
            haft den situation vi har i dag i Sverige med väldigt stora skillnader
            över hela landet. Med hjälp av finansutskottets betänkandet, och
            så småningom riksdagens beslut, accelererar flyttningen från landsbygd
            och glesbygd till stora städer, och till min hembygd Stockholm.
            Det får vara slut på den politiken nu. Jag skulle vilja ha en
            analys ur genusperspektiv på det här betänkandet. Jag kanske kan
            få det också. Jag hoppas det.
          </note>
          <note type="speaker">
            Anf. 67 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag håller med Ewa Larsson om det mesta. Jag vill
            inte heller att folk skall flytta hit om de inte verkligen vill
            det. De flesta flyttar ju på sig för att de skall få ett arbete.
            Centerpartiet ställde inte upp på den målsättning som regeringen
            hade på 60-talet, och vi gör det inte nu heller.
          </note>
          <note>
            Regeringen har ju utlovat ett genusperspektiv på alla dessa frågor.
            Jag hoppas att den kommer att stå för det löftet i framtiden.
          </note>
          <note type="speaker">
            Anf. 68 EWA LARSSON (mp) replik:
          </note>
          <note>
            Fru talman! Om Centerpartiet delar Miljöpartiets uppfattning
            om att vi skall låta hela Sverige leva, undrar jag varför Centerpartiet
            skriver på ett betänkande där det står att huvudinriktning skall
            vara 1960
          </note>
          <note>
            års arbetsmarknadspolitiska inriktning. Jag undrar också om Centerpartiet
            på något sätt kan dementera att flyttlasspolitiken har satt i
            gång igen och att effekterna är att fler människor får flytta
            i dag än för fem år sedan.
          </note>
          <note type="speaker">
            Anf. 69 MARTIN NILSSON (s) replik:
          </note>
          <note>
            Fru talman! Jag tror att det är ganska få riksdagsbetänkanden
            som är höjdare, vad det nu innebär exakt. Jag har inte stött på
            så vansinnigt många höjdare i genren riksdagsbetänkanden.
          </note>
          <note>
            Men det är sant att det finns en vilja att snabbt nå förändringar.
            Det finns en otålighet. Det är bra att det finns en otålighet,
            men samtidigt måste man inse att vi inte bara avvaktar och ser,
            som den litet elaka schabloniseringen från flera talare i den
            här debatten har låtit göra gällande. Det sker en seriös och noggrann
            beredning av olika förslag. Man kan ju alltid tycka att det borde
            gå snabbare, men det sker, och det kommer förslag. Dessa förslag
            skall bedömas när de kommer.
          </note>
          <note>
            Man skall inte säga att nu avvaktar vi och ser och gör ingenting.
            Till råga på allt gör vi ju dessutom saker.
          </note>
          <note>
            Vi har tidigare diskuterat de extra anslagen till JämO
          </note>
          <note>
            för att få en bättre tillämpning av den lag som finns i dag.
          </note>
          <note>
            Sedan skulle jag vilja kommentera den fråga som
          </note>
          <note>
            Margareta Andersson och Ewa Larsson är inne på om flyttlasspolitiken.
          </note>
          <note>
            Låt mig först säga att jag tycker att det är bra att
          </note>
          <note>
            Ewa Larsson på egen hand har försökt göra den jämställdhetsanalys
            som säkert hade behövts i det här betänkandet från finansutskottet.
          </note>
          <note>
            Men det är ändå så att viljan att matcha utbud och efterfrågan
            på arbetsmarknaden i dag till väldigt liten del består i traditionell
            flyttlasspolitik, det begrepp jag tror att Ewa Larsson använde.
            Den absolut största delen består ju i kompetensutveckling, i utbildning,
            i satsningar som till väldigt stor del är till nytta för kvinnor.
            Att se till att lågutbildade kvinnor får del av det kunskapslyft
            som nu genomförs i Sverige är en stor, aktiv och bra jämställdhetsreform.
            Jag tror inte att jag hade haft någonting att frukta om man hade
            gjort en jämställdhetsanalys på det här betänkandet.
          </note>
          <note type="speaker">
            Anf. 70 EWA LARSSON (mp) replik:
          </note>
          <note>
            Fru talman! Jag vill ha en definition från Martin
          </note>
          <note>
            Nilsson på vad mainstreaming betyder på svenska för honom.
          </note>
          <note>
            Jag vill också tala om att vi i Miljöpartiet gärna bidrar till
            att utforma betänkanden som blir "höjdare", betänkanden som vi
            alla kan känna stolthet inför. Jag vill igen påminna om att vi
            faktiskt har fått exakt samma svar på vår motion om förändringar
            vad avser lagstiftning mot sexuella trakasserier som vi fick föregående
            år. Trots att väldigt många, inklusive
          </note>
          <note>
            JämO naturligtvis, vill se de här förändringarna får vi precis
            samma svar.
          </note>
          <note>
            När det gäller finansutskottets betänkande är det så att man
            i kommunerna och i regionerna i Sverige arbetar aktivt på allra
            högsta nivå för att kunna överleva i sin egen kommun, by och stad.
            Men vi i riksdagen tenderar att ha en ekonomisk arbetsmarknadspolitik
            som går åt andra hållet, och faktum är att flyttlassen till städerna
            ökar.
          </note>
          <note type="speaker">
            Anf. 71 MARTIN NILSSON (s) replik:
          </note>
          <note>
            Fru talman! Det finns ju en arbetsmarknad som är sådan att expansionen
            i huvudsak sker i storstäder.
          </note>
          <note>
            Det är ett problem om inte hela Sverige kan leva. Det är också
            en ambition i regionalpolitiken att se till att hela Sverige verkligen
            kan leva, och vi har ju nu ett ökat stöd genom olika former av
            EU-stimulans och sådant.
          </note>
          <note>
            Men jag tycker ändå att det är en litet felvriden beskrivning
            av politiken. Om det under 60-talet fanns en ambition att matcha
            utbud och efterfrågan i arbetsmarknadspolitiken - och det fanns
            det - blir frågan: Är den inriktningen fel?
          </note>
          <note>
            Det måste Ewa Larsson svara på, därför att det är en viktig principiell
            fråga. Är det fel att försöka se till att de kvinnor som har kontorsarbeten,
            arbeten som vi vet i stor utsträckning kommer att försvinna, får
            en utbildning som bättre matchar det behov och den efterfrågan
            som finns på arbetsmarknaden i framtiden? Det är nämligen det
            som är huvudinriktningen i politiken. Det är att se till att man
            genom utbildning matchar utbud och efterfrågan. Den beskrivningen
            är alltså inte helt riktig.
          </note>
          <note>
            Mainstreaming för mig är att jämställdhetspolitiken genomsyrar
            politiken på alla tänkbara områden.
          </note>
          <note>
            Det är den traditionella enkla beskrivning som flera använder
            sig av. Jag tycker också att den skall genomsyra verksamheten
            på alla områden, inte bara i staten. Därför tycker jag att det
            är bra när exempelvis kommunerna - Täby, Växjö, m.fl. kommuner
            - tar fram egna arbetsvärderingsmetoder. Det visar nämligen att
            även i kommuner och landsting har diskussionen om lönediskriminering
            och jämställdhet fått genomslag. Det innebär för mig att mainstreaming
            faktiskt har fått rejält genomslag. Att det inte händer någonting
            är en förvanskning av verkligen. Det händer mycket på det här
            området.
          </note>
          <note type="speaker">
            Anf. 72 EWA LARSSON (mp) replik:
          </note>
          <note>
            Fru talman! Då delar vi uppfattningen att finansutskottets betänkande,
            En ekonomisk politik för att halvera den öppna arbetslösheten
            fram till år 2000, inte genomsyras av jämställdhet.
          </note>
          <note>
            Om vi skall ha något berättigande här i riksdagen att fatta politiska
            beslut om ekonomiska spelregler måste vi väl fatta ekonomiska
            beslut, fatta beslut om spelregler, som gynnar det som vi tycks
            vara eniga om, nämligen att hela Sverige skall leva, att människor
            inte skall behöva flytta. Då måste vi se över skattelagstiftningen,
            och vi måste se över energibeskattningen. Vi måste se över miljöskatterna,
            vi måste se över beskattningen på tjänstesektorn och vi måste
            sänka arbetsgivaravgifterna - för att göra det möjligt för hela
            Sverige att leva. Då håller jag med om att vi kan verka för jämställdhet
            i den ekonomiska politiken.
          </note>
          <note type="speaker">
            Anf. 73 INGER SEGELSTRÖM (s):
          </note>
          <note>
            Fru talman! Jag vill börja med att tacka för jämställdhetsskrivelsen.
            Jag vet att många använder den i dag som ett uppslagshäfte när
            de får frågor. Det känns också bra att det händer så mycket i
            jämställdhetspolitiken, även om jag kanske är litet otålig, som
            Ulla
          </note>
          <note>
            Hoffmann, och vill skynda fortare fram.
          </note>
          <note>
            Jag tänkte lämna frågorna om arbetstider och kvinnovåld i dag.
            De kommer ju senare under året och vi skall ha den debatten då.
          </note>
          <note>
            När det gäller de motioner som s-kvinnorna har skrivit med anledning
            av regeringsskrivelsen, A814
          </note>
          <note>
            och A6, har jag några kommentarer inför det fortsatta arbetet.
          </note>
          <note>
            Det räcker i dag inte med att vi säger att kvinnoperspektivet
            skall finnas med från början och att den skall genomsyra all verksamhet
            från början till slut. Det har inte riktigt slagit igenom ännu.
          </note>
          <note>
            Jag sitter t.ex. i Kommunikationskommittén. Vi skall inom ett
            par veckor lämna ett slutbetänkande.
          </note>
          <note>
            När jag tog upp diskussionen om mainstreaming där visste inte
            alla ledamöter vad det var. Nu får vi självklart både mainstreaming
            och ett särskilt jämställdhetsavsnitt i det slutbetänkandet.
          </note>
          <note>
            Men jag tror inte riktigt att vi kan slå oss till ro och räkna
            med att det här går automatiskt. Därför vill jag uppmana både
            arbetsmarknadsutskottet och regeringen att följa upp det som händer
            i kommittéer och utredningar. Också vi riksdagsledamöter som sitter
            i de här grupperingarna måste ta vårt ansvar.
          </note>
          <note>
            För att inte tappa greppet om det goda initiativ som har tagits
            är det nog nödvändigt att vi får den regelbundna uppföljning av
            jämställdhetsarbetet som vi vill ha. Det kanske var att ta i litet
            grand att säga att vi vill att det skall ske varje år - men näst
            intill tror vi vore bra.
          </note>
          <note>
            I motion A6 har vi pekat på invandrarkvinnornas förutsättningar
            på arbetsmarknaden. Det är en grupp som särskilt måste beaktas.
            I betänkandet sägs att frågan togs upp som ett tillkännagivande
            i budgetpropositionen om en studie av en eventuell dubbel diskriminering.
            Jag skulle vilja veta om den här studien har kommit i gång och
            i så fall vad det är som händer och vilka direktiv som har getts.
            Det kanske Martin
          </note>
          <note>
            Nilsson eller någon från utskottet kan svara på.
          </note>
          <note>
            Vi s-kvinnor har länge drivit frågan om 100 000
          </note>
          <note>
            kvinnor tillbaka till den offentliga sektorn, för att klara löftet
            till kvinnorna om att halvera arbetslösheten till år 2000. Jag
            vill tacka för svaret i betänkandet, som just berör det här. Min
            enda synpunkt är att det är bråttom. Vi ser en uppgång nu vad
            gäller antalet jobb.
          </note>
          <note>
            Men det är inte i första hand kvinnornas arbetslöshet som lättar.
          </note>
          <note>
            Får vi se åtgärder under 1997 för kvinnorna? Det är bara tre
            år till år 2000, och om det här inte går automatiskt måste vi
            sätta in riktade åtgärder, även i den offentliga sektorn. Vi måste
            särskilt titta på hur neddragningarna har drabbat. Det är kanske
            också dags att vi börjar prata mer om den statliga sektorn, inte
            bara om kommuner och landsting.
          </note>
          <note>
            Inrikesdepartementet har uppskattat att det extra stödet och
            investeringsbidraget till ROT-jobb gav ca
          </note>
          <note>
            14 000 årsarbeten till en kostnad hitintills av ungefär
          </note>
          <note>
            2,9 miljarder, eller 315 000 kr per arbetstillfälle. Om skrivningen
            i betänkandet om mål och inriktning i fråga om jämställdhetspolitiken
            skall bli trovärdig har kvinnorna mycket pengar till godo. Vi
            hoppas att de kommer nu i aprilpropositionen.
          </note>
          <note>
            Jag tänkte också gå in på frågan om arbetsvärdering och löner,
            som flera har pratat om tidigare. Vi har i Sverige sedan 1980-talet
            haft en ökande löneskillnad mellan kvinnor och män. Därtill har
            allt fler kvinnor, speciellt under 1990-talets början, också tvingats
            till en ofrivillig deltid. Det är inte acceptabelt att kvinnor
            i dag under sin mest produktiva tid på arbetsmarknaden inte tjänar
            tillräckligt, och får en lön som de inte kan försörja sig på och
            ännu mindre leva av när de blir gamla och pensioneras.
          </note>
          <note>
            Jag tror inte att någon i Sverige tycker att det är rimligt att
            kvinnor inom alla yrken och inom alla delar av arbetsmarknaden
            tjänar mindre än män och därtill inte får det antal arbetstimmar
            som de önskar. Det brådskar nu med den här frågan, och jag vädjar
            till både utskottet och regeringen att göra någonting.
          </note>
          <note>
            Med det lönesystem som vi i dag har får vi löneökningar i procent
            av lönen, vilket betyder att de som tjänar bra får en hög löneökning
            och de som tjänar mindre, dvs. kvinnorna, får en mindre löneökning.
          </note>
          <note>
            Det blir bara värre om det inte sker en uppvärdering av kvinnors
            arbete överallt i hela samhället. Vi skvinnor kommer inte att
            ge oss på den här punkten.
          </note>
          <note>
            Fru talman! Jag vill också något gå in på utbildningsområdet.
            Det händer något mellan skolan och arbetslivet som gör att kvinnorna
            inte väljer brett. Av de kvinnor som ändå gör det och börjar arbeta
            inom näringslivet väljer en stor del efter ganska kort tid att
            lämna det och gå över till den offentliga sektorn. Vi måste förändra
            hela arbetsmarknaden, så att alla känner att de är välkomna. Om
            vi misslyckas med det, kommer vi att fortsätta att ha en könsuppdelad
            arbetsmarknad långt in på 2000-talet.
          </note>
          <note>
            Jag vill också ta upp de satsningar på de lägst utbildade som
            nämns i betänkandet. Det gäller främst unga kvinnor med barn.
            Vi måste våga satsa på en utbildning för den här gruppen som gör
            det möjligt för dessa kvinnor att klara familjeekonomin på längre
            sikt. Det betyder att vi i Sverige måste få tillbaka ett svuxa-bidrag
            eller något motsvarande. Annars kommer vi att få se utbildningsplatser
            som inte fylls av unga ensamstående kvinnor eller som står helt
            tomma.
          </note>
          <note>
            Jag vill också kort beröra frågan om en kvinna på varannan post
            i samhället. Det var glädjande att vi antog en så bra text i budgeten
            för 1997, men det räcker inte med detta. Vi måste alla hålla frågan
            vid liv och överallt tala om vilket resursslöseri det är att i
            dag inte ta vara på de kompetenta kvinnor som finns.
          </note>
          <note>
            Jag vill vidare kort bemöta vad några tidigare har sagt. Jag
            vill börja med Rose-Marie Frebran, som tyvärr inte längre är kvar
            i kammaren. Jag menar att vi nu faktiskt skall tillsätta bara
            kvinnor, om det någon gång skall bli en kvinna på varannan post
            i hela samhället. Detta är inte någon diskrimering av män utan
            en fråga om matematik - och att räkna är någonting som vi kvinnor
            kan.
          </note>
          <note>
            Till Christel Anderberg vill jag säga att jag gärna är militant
            feminist, om det är vad som behövs för att ge kvinnorna jobben
            tillbaka, ge oss rättvisare löner och heltid i stället för deltid
            liksom en arbetsmarknad som är till både för kvinnor och för män.
          </note>
          <note>
            Slutligen vill jag till Siri Dannaeus vad gäller nationella resurscentra
            säga att det är tack vare den tvärpolitiska kvinnomotionen som
            vi fick till stånd förlängningen och den utvärdering som vi hade
            efterfrågat.
          </note>
          <note>
            Fru talman! Jag yrkar bifall till utskottets hemställan. Jag
            vill också tacka dem som har deltagit i den förda debatten.
          </note>
          <note type="speaker">
            Anf. 74 MARTIN NILSSON (s) replik:
          </note>
          <note>
            Fru talman! Låt mig ta upp ett par av frågorna.
          </note>
          <note>
            Vad beträffar ett antal av de påpekanden som Inger
          </note>
          <note>
            Segelström gjorde har vi i mångt och mycket samma synsätt. När
            det gäller invandrarkvinnor gjorde utskottet i höstas ett tillkännagivande.
            Jag skall villigt medge att jag inte riktigt på rak arm kan säga
            hur långt detta har kommit. Mainstream-principen ligger på
          </note>
          <note>
            Inrikesdepartementets bord med i första hand Leif
          </note>
          <note>
            Blomberg som ansvarig. Jag förutsätter att den här frågan har
            varit uppe till diskussion på ministernivå och att det relativt
            snart kommer synliga åtgärder på området.
          </note>
          <note>
            Man har tidigare diskuterat ROT-satsningar och andra projekt
            som huvudsakligen berör män på arbetsmarknaden. Det har varit
            en problematisk situation på byggarbetsmarknaden. Jag kan väl
            konstatera att det varit så också på många kvinnodominerade arbetsmarknader.
          </note>
          <note>
            Det här sker ofta litet i skymundan. Detta är kanske något som
            vi som är aktiva i jämställdhetsdebatten måste ta till oss. Vi
            måste fundera över vad vi kan göra för att detta skall komma högre
            upp på dagordningen. Vi kan se vilket liv det blir ur arbetsmarknadssynpunkt
            så snart man lägger ned ett regemente, medan åtskilliga kvinnojobb
            kan försvinna i skymundan.
          </note>
          <note>
            Jag tror att det i de förslag som läggs fram i vår kommer att
            finnas ett antal som berör också kvinnors arbetsmarknad. Vi har
            redan tidigare talat om att det nu finns resurser för offentlig
            sektor för att klara en del av sysselsättningen. Vi har också
            pratat om Kalmarprojektet och annat som kan komma upp i de här
            förslagen.
          </note>
          <note>
            Jag håller slutligen bara med Inger Segelström om att det är
            viktigt med utbildning. För att gå vidare från en könsreglerad
            arbetsmarknad måste vi hitta bra modeller för ett fungerande studiestöd.
            Det kommer sådana förslag under året, där jag tror att det kommer
            att tas hänsyn till kvinnors perspektiv.
          </note>
          <note type="speaker">
            Anf. 75 INGER SEGELSTRÖM (s) replik:
          </note>
          <note>
            Fru talman! Jag vill bara säga att jag inte på något vis är emot
            att man satsar pengar på ROT-bidrag eller på de arbetslösa byggnadsarbetarna.
            Jag tycker att det är bra, men det är den gamla och traditionella
            politiken. Eftersom vi i statistiken kan se att kvinnornas arbetslöshet
            inte går ned, tror jag att vi måste våga tänka nytt. Eftersom
            60 % av kvinnorna jobbar i den offentliga sektorn, är det i första
            hand där som vi måste sätta in våra åtgärder.
          </note>
          <note>
            Jag tror också att det handlar om att vi på kort sikt måste ha
            många åtgärder på alla områden. På lång sikt måste vi se till
            hela arbetsmarknaden.
          </note>
          <note>
            Det var glädjande att Martin Nilsson tog upp utbildningsfrågorna.
            Det är inte så stor mening med att riksdagen inrättar en mängd
            utbildningsplatser som kostar pengar, om de grupper som de är
            avsedda för inte har råd att studera.
          </note>
          <note type="speaker">
            Anf. 76 INGRID BURMAN (v) replik:
          </note>
          <note>
            Fru talman! Jag delar naturligtvis i mycket den syn som Inger
            Segelström har redovisat. Vänsterpartiet har otaliga gånger motionerat
            om och reserverat sig t.ex. för överföring av medel till offentlig
            sektor för skapande av nya arbetstillfällen för kvinnor i stället
            för sådana arbetstillfällen som har försvunnit. Vi har också väckt
            motioner inom många andra områden.
          </note>
          <note>
            Inger Segelström tog visserligen inte i dag upp arbetstidsfrågan,
            som är en nyckel till att komma till rätta med kvinnors situation
            på arbetsmarknaden, men vi delar också där hennes syn. Kvinnor
            jobbar deltid med osäkra arbetsvillkor osv.
          </note>
          <note>
            Anledningen till att jag begärde replik var att Inger Segelström
            vädjade till utskottet att nu ta itu med arbetsvärderingsfrågan
            och motverka den löneklyfta som växer sig allt större. Jag vill
            vädja till Inger Segelström att stödja de reservationer som faktiskt
            finns vid betänkandet. Flera partier har lyft fram frågan om behovet
            av ett aktivt arbetsvärderingssystem, behovet av översyn av lönediskrimineringslagstiftning
            osv.
          </note>
          <note>
            Det är också ett sätt att arbeta att stödja den opposition som
            finns i arbetsmarknadsutskottet och som känner samma otålighet
            som Inger Segelström när det gäller att nå de mål som vi båda
            vill nå fram till.
          </note>
          <note type="speaker">
            Anf. 77 INGER SEGELSTRÖM (s) replik:
          </note>
          <note>
            Fru talman! Som Ingrid Burman sade delar vi synen på kvinnorna
            inom den offentliga sektorn. Jag tar också för givet att vi får
            en del lösningar i propositionen i april. Man kan inte fortsätta
            att tala om att halvera arbetslösheten för kvinnorna, om man inte
            går in för satsningar inom den offentliga sektorn. Vi räknar med
            att sådana kommer.
          </note>
          <note>
            Frågan om arbetsvärdering verkar nästan vara som ett rött skynke
            för många. När vi liksom säkerligen också Ingrid Burman är ute
            och pratar om det här verkar det sitta en propp någonstans, och
            det gäller ju plånboksfrågor. Om vi, som jag är inne på, skall
            höja kvinnors status i alla yrken över hela arbetsmarknaden, måste
            andra grupper stå tillbaka. Jag vet att det arbetsvärderingssystem
            som vi i dag bygger hela vår lönesättning på inte har kommit till
            av något slags elakhet utan har långa traditioner.
          </note>
          <note>
            Detta är den politik som vi måste föra. Jag tror att detta arbete
            måste drivas på varenda arbetsplats och inom varje facklig organisation.
          </note>
          <note>
            Det går inte på något slags propå uppifrån, utan det måste byggas
            nedifrån. Det måste föras en intensiv diskussion, som vi får hjälpas
            åt med tillsammans med de fackliga organisationerna.
          </note>
          <note type="speaker">
            Anf. 78 INGRID BURMAN (v) replik:
          </note>
          <note>
            Fru talman! Naturligtvis måste arbetet med att hitta ett arbetsvärderingssystem
            som inte är könsblint ske på många håll och på många nivåer, och
            även de processer som sker på arbetsplatser är viktiga. De processer
            som sker högre upp i hierarkin är också viktiga. Men det är också
            viktigt att lagstiftaren, samhället och riksdagen uttalar en klar
            och tydlig vilja.
          </note>
          <note>
            Det kan man göra på många sätt. Man kan göra det genom att ha
            utredningar som visar på fenomen och ger underlag för att processerna
            skall sätta i gång.
          </note>
          <note>
            Man kan göra det genom att se över lagstiftning och ge indikationer.
            Det finns många redskap vi kan använda oss av.
          </note>
          <note>
            Vad jag menar - som vi också har funnit i den fackliga rörelsen,
            och som vi har jobbat med ganska konkret vid lönesättning under
            ett tiotal år - är att vi nu har väntat väldigt länge på dessa
            processer skulle dra i gång långt nere. Jag känner en viss otålighet,
            eftersom jag inte har sett någon förändring. I stället växer lönegapen.
          </note>
          <note>
            Jag skulle önska att vi använde fler redskap för att få i gång
            processerna. Därför har vi lagt fram konkreta förslag. Inger Segelström
            vädjade till utskottet. Jag vill upprepa min vädjan att Inger
            Segelström och skvinnorna bidrog till opinionsbildningen genom
            att stödja opinionen i riksdagen för att detta skall gå något
            fortare.
          </note>
          <note type="speaker">
            Anf. 79 INGER SEGELSTRÖM (s) replik:
          </note>
          <note>
            Fru talman! Det som är det mest positiva inom detta område i
            dag är att kvinnorna ute på arbetsmarknaden på varenda jobb är
            arga. De ser ju att innan man uppvärderar deras tjänster, innan
            de får en annan status och en annan nomenklatur, kommer de aldrig
            att få de löneökningar som vi tycker att de har gjort sig förtjänta
            av. Jag märker någon slags ilska ute bland alla de kvinnor som
            ser detta. Vid varenda avtal, varenda gång det skall tecknas nya
            avtal centralt och när man skall ha lokala förhandlingar på jobben
            börjar man märka detta.
          </note>
          <note>
            Jag tycker också att det går för långsamt. Men man kan inte pracka
            på arbetsmarknaden olika värderingar. Det är en fråga om attityder.
            Man kan t.ex. se på Kommunals förslag att man skall satsa på de
            lågavlönade kvinnorna. Då säger brandmännen: I så fall tänker
            vi lämna Kommunal. Det är litet grand av den attityden som vi
            har i dag. Det är därför som vi måste pröva olika system. Vi måste
            låta Växjö gå före, som nu säger att det ger extrapoäng vid tillsättningen
            om man har varit pappaledig. Så måste vi systematiskt gå igenom
            hela arbetsmarknaden.
          </note>
          <note>
            Det är attityder det handlar om, och vi har många emot oss. Om
            vi börjar att höja kvinnornas löner betyder det att andra grupper
            får stå stilla och att andra inte kommer att få de löneökningar
            de vill ha.
          </note>
          <note>
            Detta är frågor som förändrar hela arbetsmarknaden och hela den
            struktur vi har. Jag tror att vi där har ett gemensamt mål.
          </note>
          <note type="speaker">
            Anf. 80 CHRISTEL ANDERBERG (m) replik:
          </note>
          <note>
            Fru talman! Jag måste sätta ett litet frågetecken inför Inger
            Segelströms matematiska övningar. Varje gång man positivt särbehandlar
            någon är det någon annan individ som blir negativt särbehandlad.
            Om man nu i jämställdhetsdebatten ondgör sig så mycket över att
            kvinnor har blivit negativt särbehandlade tidigare kan man inte
            stå upp och tala för att män nu skall bli negativt särbehandlade.
            I min värld skall ingen få särbehandlas negativt på grund av kön.
            Det hör inte hemma i ett rättssamhälle, och här brister det litet
            grand i logiken.
          </note>
          <note>
            Det brister också i logiken när man från Kvinnoförbundets sida
            går ut och hävdar att ett av de största problemen är att så många
            kvinnor bara får jobba deltid. Man tror att man löser det problemet
            genom att med ett Alexanderhugg kortar arbetstiden till 35 timmar
            eller 30 timmar i veckan. Då har alla kvinnor plötsligt heltid,
            och så har man löst problemet. För de allra flesta kvinnor som
            Inger Segelström talar om är inte problemet att de vill jobba
            fler timmar. Många av dem håller redan på att jobba ihjäl sig,
            när man lägger till hem och barn.
          </note>
          <note>
            Det verkliga problem som ni socialdemokrater försöker dölja för
            kvinnorna är att de har fastnat i ett beroende av den offentliga
            sektorn i låglöneyrken.
          </note>
          <note>
            Dessutom betalar de världens högsta skatter på sina låga inkomster.
            Det spelar egentligen ingen roll hur mycket löneökningar ni kan
            kriga fram. Det blir ändå inte kvar så många kronor i portmonnän
            så att de kan klara sig på sin lön. De kommer för alltid att vara
            beroende av bidrag som utfyllnad. Working poor är ett faktum i
            Sverige i dag, och det är en skandal.
          </note>
          <note type="speaker">
            Anf. 81 INGER SEGELSTRÖM (s) replik:
          </note>
          <note>
            Fru talman! Menar Christel Anderberg på fullt allvar kvinnorna
            inte är kompetenta? Jag trodde att vi alla var helt överens om
            att orsaken till att vi talar om att vi behöver en positiv särbehandling
            av kvinnorna är att de är mer kompetenta än de män som får tjänsterna.
            Jag trodde inte längre någon av oss talade om att kvinnorna inte
            är kompetenta för de jobb de söker.
          </note>
          <note>
            Det trodde jag tillhörde 60-talet eller 70-talet. Det är så självklart.
            Kvinnorna har stått tillbaka trots att de är mer kompetenta.
          </note>
          <note>
            Vad sedan gäller frågan om deltid och heltid, har
          </note>
          <note>
            Christel Anderberg inte läst sitt eget utskotts material? Där
            står att vi i dag har 30 % kvinnor som har en ofrivillig deltid.
            Det säger SCB, som har gjort undersökningar, och det har vi kunnat
            läsa av betänkandet från det utskott som Christel Anderberg sitter
            med i.
          </note>
          <note>
            De kvinnorna vill ha mer tid, och de får inte det därför att
            arbetsgivaren av ekonomiska skäl har minskat deras arbetstid.
          </note>
          <note>
            I dag jobbar 60 % av kvinnorna i den offentliga sektorn, Christel
            Anderberg. Jag vet inte någonstans i näringslivet där man säger:
            Välkommen, de 100 000
          </note>
          <note>
            kvinnor som behöver anställas för att man skall halvera arbetslösheten!
            Kom till näringslivet! Vi tar emot er med öppna armar! Om man
            tror det är man naiv.
          </note>
          <note>
            Därför menar jag att kvinnorna på kort sikt måste få gå tillbaka
            till den offentliga sektorn. På lång sikt skall vi finnas på hela
            arbetsmarknaden.
          </note>
          <note type="speaker">
            Anf. 82 CHRISTEL ANDERBERG (m) replik:
          </note>
          <note>
            Fru talman! Jag må ha missuppfattat saken helt, men såvitt jag
            förstår är definitionen på positiv särbehandling att en kvinna
            skall ha företräde till ett jobb om kvinnor är underrepresenterade
            inom det berörda området, i sådana fall det finns manliga sökande
            med likvärdiga eller bättre kompetens. Det är detta som ligger
            i begreppet positiv särbehandling.
          </note>
          <note>
            Om man däremot behandlar alla människor lika, vilket jag förespråkar,
            erkänner man att kvinnor har mycken kompetens och att de därför
            klarar sig alldeles utmärkt bra utan kvotering eller positiv särbehandling.
            Att över huvud taget ta till sådana metoder är att nedvärdera
            kvinnors kompetens och möjligheter att själva skapa sig en position
            i samhället.
          </note>
          <note type="speaker">
            Anf. 83 INGER SEGELSTRÖM (s) replik:
          </note>
          <note>
            Fru talman! Vi behandlar inte alla lika i dag,
          </note>
          <note>
            Christel Anderberg. Kvinnor särbehandlas inte för att det har
            att göra med kompetensen utan därför att de är kvinnor. Det måste
            väl också de moderata kvinnorna ha upptäckt? Det är därför att
            det är så viktigt att vi tar till positiv särbehandling. Vi skall
            ge kvinnorna samma rättigheter som männen har.
          </note>
          <note>
            Jag ställde frågan om inte Christel Anderberg tycker att kvinnorna
            är lika kompetenta i dag på de tjänster de söker. Det trodde jag
            att vi var överens om. När man jämför i de fall tjänster skall
            tillsättas är kvinnorna lika kompetenta, men man tar mannen ändå.
            Det är detta som är diskrimineringen av kvinnorna.
          </note>
          <note>
            Sedan handlar det naturligtvis också om att vi måste uppvärdera
            kvinnors arbete. I dag är kvinnors arbete lägre värderat än mäns,
            och det är därför som kvinnorna har en lägre lön. Jag trodde att
            vi allihop var överens om det är kompetensen som gäller, och kvinnorna
            är kompetenta.
          </note>
          <note type="speaker">
            Anf. 84 JOHAN LÖNNROTH (v):
          </note>
          <note>
            Fru talman! Det har med rätta klagats en del på finansutskottet
            och våra betänkanden. Jag skall ändå komma med ett litet, försiktigt
            försvar.
          </note>
          <note>
            I vårt betänkande från november om årets budget finns faktiskt
            för första gången ett särskilt jämställdhetsavsnitt i den inledande,
            övergripande diskussionen. Där konstaterar vi att jämställdhet
            inte är någon delfråga för ett visst utgiftsområde. Jag tolkade
            också statsrådet Messing som att hon sade att man inte kan se
            jämställdhetspolitiken separat från annan politik.
          </note>
          <note>
            Därför tror jag inte heller att man kan säga som
          </note>
          <note>
            Martin Nilsson gjorde här för en stund sedan, att jämställdhetspolitiken
            har lyckats. Då måste man se den i perspektivet av hela den samlade
            politiken, inte minst den ekonomiska politiken. Gör man det är
            jag rädd att man inte kan säga att den har lyckats.
          </note>
          <note>
            Det är naturligtvis bra att regeringen driver frågan om jämställdhet
            i EU. Tag gärna in ett särskilt kapitel om jämställdhet i fördraget.
            Men det skulle nog vara ännu bättre om regeringen drev arbetstidsfrågan
            lika hårt som exempelvis socialistkollegan Rocard i
          </note>
          <note>
            Frankrike. Han kommer förresten hit på fredag, då man kan lyssna
            på honom.
          </note>
          <note>
            Framför allt borde regeringen inse att EMU faktiskt är den i
            särklass viktigaste jämställdhetsfrågan i
          </note>
          <note>
            EU. EMU:s starkaste makt blir den nya europeiska centralbanken.
            Efter att förra veckan ha besökt den centralbankens föregångare,
            det monetära institutet, tror jag att det finns en mycket stor
            risk att styrelsen för den nya centralbanken inte kommer att ha
            en enda kvinna.
          </note>
          <note>
            En svensk EMU-utredning har nyligen kommit med ett antal bilagor,
            och i morse satte jag mig och räknade bland dem som varit med
            och skrivit. Det visade sig att det var 31 män och eventuellt
            två kvinnor. Det är ett namn som jag är osäker på om det är en
            kvinnas eller en mans. Om personen är en man var det bara en kvinna.
            Jag har också letat efter jämställdhetsavsnitt i den utredningen
            men har i princip inte lyckats hitta någonting.
          </note>
          <note>
            Mot den här bakgrunden anser jag att det är högst berättigat
            att fråga utskottsmajoriteten varför man inte vill granska EMU
            ur ett jämställdhetsperspektiv.
          </note>
          <note>
            En som faktiskt har förstått att jämställdheten och könsrelationerna
            har en mycket stor betydelse för
          </note>
          <note>
            EMU är chefen för den tyska centralbanken, herr
          </note>
          <note>
            Tietmeyer. Honom träffade vi i finansutskottet förra veckan.
            Han konstaterade att det största hindret för den nödvändiga anspassning
            av arbetsmarknaden som
          </note>
          <note>
            EMU kräver handlar om attityderna till inte minst hemarbetet.
            Vad han egentligen ville säga till oss var mycket tydligt. Vi,
            och framför allt de svenska kvinnorna, måste förstå att de måste
            anpassa sina attityder till sådana som är nödvändiga för att Sverige
            skall kunna vara med i EMU.
          </note>
          <note>
            Någon har sagt att EMU kräver att en svensk skogsarbetare måste
            vara beredd att med kort varsel ta ett jobb i en sydeuropeisk
            vingård. Man kan nog tilllägga att det inte räcker med det. Skogsarbetarens
            fru, sjuksköterskan, måste också bara beredd att bli hemmafru
            eller kanske piga till vingårdens ägare. De måste också vara beredda
            att skicka sina barn till en skola där barnen kanske får lära
            sig att familjen är instiftad av Gud. I allra värsta fall tvingas
            de kanske läsa det avsnitt i Bibeln där det står att mannen skall
            vara sin kvinnas huvud.
          </note>
          <note>
            Varför saknas då jämställdhetsperspektivet speciellt just i EMU-frågan
            och andra ekonomiska frågor? Det har en hel del att göra med att
            det ekonomiska tänkande som är helt dominerande, inte bara i
          </note>
          <note>
            Sverige utan också i hela världen. Ironiskt nog kallas det mainstream
            economics. Därför börjar man fundera på om mainstream verkligen
            är ett bra begrepp i jämställdhetsdiskussionerna. Detta tänkande
            präglas av en falsk könsneutralitet. Man kan säga att jämställdheten,
            könsrelationerna, liksom klassrelationerna, är helt borta från
            detta tänkande.
          </note>
          <note>
            Det är därför man utifrån den här ekonomiska teorin t.ex. inte
            kan förklara varför männen har 41 timmar lönearbete och 20 timmar
            oavlönat arbete, medan kvinnorna har 27 timmar lönearbete och
            33 timmar oavlönat arbete. Detta redogjorde Sigrid Dannaeus för
            tidigare. Man kan inte förklara detta av den enkla orsaken att
            den ekonomiska teorin behandlar hushållet, familjen, som en enhetlig
            vilja. Ett slags diktatur, skulle man kunna säga.
          </note>
          <note>
            För att citera Christel Anderberg i hennes tidigare inlägg skulle
            man också kunna tala om att den här teorin bygger på det naturliga
            urvalets princip. Det som gäller är den vinst- eller nyttomaximerande
            enheten, oavsett om det är företaget eller hushållet, familjen,
            som fattar alla dessa beslut utan någon som helst oenighet mellan
            parterna. Det är motsatsen till den individualitet Christel Anderberg
            talade om tidigare.
          </note>
          <note>
            Det är en kollektivistisk maktpyramid som fattar besluten, och
            därmed har man sopat bort varje könsrelation och varje relation
            mellan samhällsklasserna.
          </note>
          <note>
            Därför är det en mycket stor och väsentlig uppgift, kanske framför
            allt för oss som sysslar med finanspolitik och ekonomisk politik,
            att verkligen klara av att få vårt tänkande genomsyrat av ett
            könsperspektiv.
          </note>
          <note>
            Vi har en väldig, teoretisk tradition att kämpa emot för att
            klara det.
          </note>
          <note>
            Jag är fullt enig med Svärd och Nilsson om att detta i högsta
            grad är en mansfråga. Kanske är det en viktig fråga framför allt
            för oss äldre män. Jag besökte polisen i Göteborg en heldag för
            inte så länge sedan.
          </note>
          <note>
            Där sade man att 70 % av de unga grabbarna som begick brott hade
            ensamma mammor. Man sade att de främst saknade manliga förebilder,
            manliga vuxenkontakter. Man drev nu ett projekt där man försökte
            leta reda på morfar eller farfar i stället för pappan som nästan
            alltid var försvunnen ur bilden.
          </note>
          <note>
            Detta visar var problemets kärna finns. Lösningen är alltså inte
            den som tyvärr ganska många i dag talar om, den gamla sortens
            familj. Man vill driva tillbaka kvinnorna till hemmen och få tillbaka
            den "starka"
          </note>
          <note>
            mamman som tar hand om familjen. Det är ingen lösning. Lösningen
            måste vara att vi män - och speciellt vi äldre som är uppfostrade
            i en annan, reaktionär tradition - erövrar den feminina kompetensen,
            om man får kalla det så. Det är den avgörande frågan att klara
            av för oss män.
          </note>
          <note type="speaker">
            Anf. 85 MARTIN NILSSON (s) replik:
          </note>
          <note>
            Herr talman! Jag vill instämma i mångt och mycket av det Johan
            Lönnroth sade. För att börja med det sistnämnda tror jag att det
            är viktigt att män får ett mer framskjutet ansvar i jämställdhetspolitiken
            och framför allt tar ansvar för arbetet i hemmen. Vi kan se många
            positiva tendenser på det området. Vi ser det kanske inte ännu
            fullt ut när det gäller uttag av föräldraledighet och sådana saker,
            men vi ser det i förändrade attityder och värderingar, och det
            viktigt.
          </note>
          <note>
            Jag tror också, och det har uppmärksammats i utskottet, att det
            finns en snedfördelning i fråga om traditionella områden. Vi kan
            se att män har mer framskjutna positioner inom ekonomi och juridik,
            och kvinnor mer inom exempelvis den sociala sektorn.
          </note>
          <note>
            Det är ju en ambition att på sikt försöka bryta detta.
          </note>
          <note>
            Såvitt jag förstår försöker också regeringen att göra det i praktiska
            åtgärder. Då är det självklart negativt om inte EMU-utredningen
            har klarat av att uppfylla detta varken när det gäller sammansättning
            eller när det gäller betänkanden.
          </note>
          <note>
            Nu inväntas ju remiss på EMU-utredningen, och det är klart att
            jämställdhetsaspekten kommer att vara en avgörande del i regeringens
            avvägande och i det socialdemokratiska partiets avvägande i fråga
            om
          </note>
          <note>
            EMU. Jag kan lova Johan Lönnroth att så är fallet.
          </note>
          <note type="speaker">
            Anf. 86 JOHAN LÖNNROTH (v) replik:
          </note>
          <note>
            Herr talman! Jag önskar att jag kunde dela Martin
          </note>
          <note>
            Nilssons värdering att det är mycket positivt som håller på att
            hända. Det är riktigt, det var statsrådet inne på tidigare, att
            det finns ett ökande antal unga män i Martin Nilssons generation
            som kanske har förstått att det är viktigt att dela på hemarbetet
            och ställa sig positiv till ökad jämställdhet. Men det finns också
            andra tendenser. Det har framför allt mycket att göra med massarbetslösheten.
            Djupt reaktionära tankar dyker lätt upp hos dem som möter de allra
            svåraste situationerna.
          </note>
          <note>
            Jag hänvisade ju till det besök jag gjorde hos Göteborgspolisen.
            Det var många unga poliser som pratade just utifrån det fruktansvärda
            som sker. Mängden våld har inte ökat totalt sett, men det har
            blivit grövre.
          </note>
          <note>
            De unga poliserna talade om att vi måste ha tillbaka den gamla
            sortens stabila, patriarkala familj. Det drömde de om. Det är
            absolut ingen väg att gå, det vet ju vi båda. Det är alltså inte
            så entydigt positivt som
          </note>
          <note>
            Martin Nilsson säger.
          </note>
          <note>
            Därför kan man inte heller säga att jämställdhetspolitiken har
            lyckats på det sätt som Martin Nilsson gjorde. Martin Nilsson
            måste vara mer ödmjuk på den punkten.
          </note>
          <note type="speaker">
            Anf. 87 MARTIN NILSSON (s) replik:
          </note>
          <note>
            Herr talman! Om jag sade det så där väldigt tydligt, skall jag
            be om ursäkt för det. Såväl i utskottets betänkande som i regeringens
            skrivelse framgår det både att jämställdheten tydligt har gått
            framåt och att det fortfarande finns brister och problem. Det
            behöver göras många saker.
          </note>
          <note>
            Vi ser det t.ex. när det gäller våld mot kvinnor.
          </note>
          <note>
            Det är ett oerhört avgörande problem som fortfarande finns kvar.
            Där finns det ingen tendens till förbättring, utan det behövs
            uppenbarligen klara och tydliga åtgärder, något som regeringen
            återkommer till. Jag vill hålla med om beskrivningen att det behövs
            fler åtgärder på ett antal områden. Men det finns också, det tycker
            jag att man skall ha med i bakgrunden, en attitydförändring, en
            värderingsförändring som i grunden är positiv vad gäller ansvaret
            för barnen, familjen och hemmet. Männen tar i större utsträckning
            det ansvaret. Jag tycker inte att man helt skall glömma bort att
            det finns en sådan utveckling.
          </note>
          <note type="speaker">
            Anf. 88 JOHAN LÖNROTH (v) replik:
          </note>
          <note>
            Herr talman! Jag vill ta fasta på det positiva som
          </note>
          <note>
            Martin Nilsson sade i sin förra replik, nämligen att han tycker
            att det är riktigt att EMU skall granskas ur jämställdhetssynpunkt.
            Jag tolkade det så. Då kan
          </note>
          <note>
            Martin Nilsson börja med att rösta för bifall till vår reservation.
          </note>
          <note>
            Framför allt förväntar jag mig att Martin Nilsson inför den avgörande
            s-kongress som skall hållas i
          </note>
          <note>
            EMU-frågan verkligen bidrar till att ta fram vad EMU
          </note>
          <note>
            betyder ur jämställdhetssynpunkt. Jag förväntar jag mig att han
            som socialdemokratisk talesman i arbetsmarknadsfrågor och sådana
            här frågor, verkligen driver frågan om vad EMU betyder ur jämställdhetssynpunkt.
          </note>
          <note>
            Gör han det, och får genomslag för det, är jag övertygad om att
            Socialdemokraterna kommer att säga nej till ett svenskt EMU-medlemskap
            i höst.
          </note>
          <note type="speaker">
            Anf. 89 INGER LUNDBERG (s):
          </note>
          <note>
            Herr talman! Motion A9 är undertecknad av socialdemokratiska
            kvinnor från alla stift i Sverige. Vi oroas av att Svenska kyrkan
            efter 40 år ännu inte ger kvinnor och män möjlighet att verka
            på samma villkor. Vi har betonat behovet av att kyrkan främjar
            jämställdheten och att den aktivt verkar för fler kvinnor med
            ledande uppdrag. Kyrkans ordning är tydlig.
          </note>
          <note>
            Kyrkomötet har jämställt kvinnor och män i prästämbetet. Lika
            klar är den svenska allmänhetens och kyrkobesökarnas inställning.
            De vill se både kvinnor och män på alla nivåer i kyrkan.
          </note>
          <note>
            1958 vigdes för första gången en kvinna till präst i
          </note>
          <note>
            Svenska kyrkan. Av omsorg för de äldre präster som då hade svårt
            att ta till sig den nya tidens syn på kvinnor och män, genomfördes
            kvinnoprästreformen mjukt. Manliga präster fick tjänstgöra utan
            att samverka med sina nya kvinnliga kolleger. Den mjuka övergången
            genomfördes utifrån övertygelsen att kvinnoprästmotståndet hörde
            den gamla tiden till och att det skulle växa bort i takt med att
            unga kvinnor och män växte in i kyrkans arbete.
          </note>
          <note>
            Så var det också till en början. Men dagens verklighet visar
            att det inte blivit så. Sedan 1958 har tusentals unga män utexaminerats
            från de teologiska fakulteterna. De allra flesta förstår värdet
            av samverkan med kvinnor inom kyrkan, men alltför många har gått
            in i prästämbetet utan att respektera sina kvinnliga kolleger.
            Flera av dem har öppet deklarerat sitt motstånd och ändå kunnat
            avancera både till kyrkoherdar och till kontraktsprostar i Svenska
            kyrkan. Några präster har bildat en särskild organisation som
            aktivt verkar för att i strid med Svenska kyrkans ordning motverka
            kvinnoprästämbetet. Det allvarliga är att den många gånger tas
            på allvar.
          </note>
          <note>
            Så sent som den 5 november 1996 anordnade några präster i Göteborgs
            stift omröstning om s.k. särvigning. Deras kvinnliga kolleger
            tvingades att delta i en förödmjukande omröstning. Den genomfördes
            på betald arbetstid under ett s.k. prästmöte. Det är ingen enstaka
            företeelse. Det förekommer fortfarande förnedring av kvinnliga
            kolleger och brist på respekt för de beslut om jämställdhet som
            fattats på olika nivåer inom både kyrkan och samhället i övrigt.
          </note>
          <note>
            Trots att det snart är 40 år sedan den första kvinnan prästvigdes,
            har ännu inte en enda kvinna befunnits värdig en biskopsstol.
            Ibland har de formella skälen varit att kvinnorna saknat akademiska
            meriter, i andra fall har de akademiska meriterna vägt lätt och
            disputerade kvinnliga kolleger har passerats av män utan dessa
            meriter. Samma mönster finns på kontrakts- och församlingsnivå.
            I några stift finns det inte en enda kvinnlig kontraktsprost.
          </note>
          <note>
            Kyrkans ledningsorganisation spelar sannolikt en strategisk roll
            för jämställdhetsarbetet. Bristen på kvinnliga ledare är en signal
            om att kyrkan inte fullt ut respekterar kvinnor på samma villkor
            som män. Risken är stor att de dubbla budskap kyrkan givit är
            ett av skälen till att kvinnoprästmotståndet kunnat leva kvar
            i så många år inom Svenska kyrkan. Därför är det bra att arbetsmarknadsutskottet
            är så tydligt i betänkandet. Det är av stort värde att utskottet
            i sitt svar på vår motion skriver att man delar uppfattningen
            att Svenska kyrkan aktivt bör verka för att kvinnliga teologer
            rekryteras till ledande befattningar. Utskottet skriver vidare
            att kyrkan mot bakgrund av dess särskilda ställning i samhället
            med kraft bör verka för att uppnå en jämn könsfördelning.
          </note>
          <note>
            Av utskottstexten framgår också att JämO inlett en granskning
            av hur Svenska kyrkan uppfyller kraven i jämställdhetslagen. Det
            är på tiden, herr talman! Man har inlett en stickprovsvis granskning
            av sex stora arbetsplatser i två stift. Det är viktigt. Kvinnor
            far illa inom kyrkan. Då är det JämO:s uppgift att säkra att kyrkans
            arbetsplatser tar sina jämställdhetsplaner på samma allvar som
            andra arbetsgivare.
          </note>
          <note>
            Slutligen herr talman, vill jag säga att Svenska kyrkan spelar
            en viktig roll för svenska folket. De allra flesta av oss är medlemmar.
            Vi vill känna stolthet och glädje över den svenska folkkyrkan.
            Därför är det så viktigt att också kyrkan kan leva upp till jämställdhetsmålen.
            Därför känns det så angeläget att de kvinnor som verkar i kyrkan,
            skall ha samma möjligheter att verka som kvinnor på andra arbetsplatser.
          </note>
          <note>
            Därför är det också angeläget att inte kyrkans verksamhet och
            budskap fördunklas av en snedvriden kvinnosyn.
          </note>
          <note>
            Att män som inte klarar sin egen könsroll använder teologin som
            redskap för att underordna kvinnor.
          </note>
          <note>
            Herr talman! Utskottstexten är bra. Jag vill yrka bifall till
            hemställan i betänkandet, även om betänkandet inte innehåller
            ett formellt tillkännagivande med anledning av motionen.
          </note>
          <note type="speaker">
            Anf. 90 EVA ARVIDSSON (s):
          </note>
          <note>
            Herr talman! Som Martin Nilsson sade i sitt anförande genomsyrar
            jämställdhetsarbetet praktiskt taget samtliga områden i samhället,
            och det råder en bred politisk enighet om det övergripande målet
            med jämställdhetspolitiken, nämligen att kvinnor och män skall
            ha samma rättigheter, skyldigheter och möjligheter inom alla väsentliga
            områden i livet.
          </note>
          <note>
            Jag tänker enbart beröra den motion som skvinnor skrivit om en
            översyn av jämställdhetslagen.
          </note>
          <note>
            Herr talman! Vi tar i vår motion upp tre punkter där en översyn
            behöver göras.
          </note>
          <note>
            Den första punkten är att vi anser att särskilda domförhetsregler
            i Arbetsdomstolen i jämställdhetsmål bör införas. I all dömande
            verksamhet är det viktigt att domare av bägge könen deltar. I
            den mån kvinnliga domare har deltagit har de påfallande ofta haft
            en annan uppfattning än de manliga domarna. För domstolens förtroende
            hos allmänheten är det därför angeläget att bägge könen finns
            någorlunda jämnt företrädda i domstolen.
          </note>
          <note>
            Utskottet säger i betänkandet att det är angeläget med en jämn
            könsfördelning bland domarna i Arbetsdomstolen liksom i övriga
            domstolar och samhällsorgan. Detta gäller oavsett vilken måltyp
            som behandlas. Det kan vi instämma i, men vi beklagar att utskottet
            inte är berett att förorda särskilda regler för Arbetsdomstolen
            för att snabbare uppnå en jämn könsfördelning.
          </note>
          <note>
            Den andra punkten gäller att reglerna om sexuella trakasserier
            också bör ses över. Nuvarande regler är inte tillfredsställande,
            utan en ordentlig översyn av dessa behöver göras. T.ex. tas regeln
            i 6 § om förebyggande arbete sällan på allvar, och regeln i 22
            § ger inte något skydd mot sexuella trakasserier i sig. Därför
            är det glädjande att regeringen har beslutat att under våren 1997
            inleda ett arbete med att se över dessa regler. Det är också positivt
            att utskottet förutsätter att detta arbete bedrivs skyndsamt.
          </note>
          <note>
            Den tredje punkten gäller diskrimineringsförbudets omfattning
            vid rekrytering. Jämställdhetslagens
          </note>
          <note>
            16 och 17 §§ förutsätter för sin tillämpning att anställningsbeslut
            har träffats och att det finns medsökande av motsatt kön. En sökande
            som av könsdiskriminerande skäl inte har fått ett arbete i fall
            där arbetsgivaren inte anställer någon eller anställer någon av
            samma kön kan således inte enligt jämställdhetslagen föra talan
            om könsdiskriminering. Detta strider mot likabehandlingsdirektivet
            enligt EG-
          </note>
          <note>
            domstolens tolkning. I Finland har jämställdhetslagen ändrats
            på väsentliga punkter med hänsyn till likabehandlingsdirektivet.
          </note>
          <note>
            Utskottet tycker också att det är viktigt att belysa denna fråga
            och utgår från att detta görs i samband med översynen av jämställdhetslagens
            regler om sexuella trakasserier m.m. Även vi motionärer förutsätter
            att detta sker och att det sker skyndsamt.
          </note>
          <note>
            Herr talman! Avslutningsvis vill jag nämna att lagtexten rör
            sig med olika begrepp när det gäller sexuella trakasserier utan
            att något av dem definieras i lagen. Vi har föreslagit att EU:s
            definition av sexuella trakasserier skall införas i jämställdshetslagen.
            Även denna del förutsätter vi behandlas i det arbete som regeringen
            skall inleda under våren 1997.
          </note>
          <note>
            Herr talman! Vi s-kvinnor förutsätter att det som vi har tagit
            upp i vår motion kommer att beaktas i det fortsatta jämställdhetsarbetet.
          </note>
          <note type="speaker">
            Anf. 91 INGRID BURMAN (v):
          </note>
          <note>
            Herr talman! Det är glädjande att s-kvinnor i princip har väckt
            samma motion som Vänsterpartiet m.fl. Vi har också tagit upp Arbetsdomstolens
            sammansättning. Vi har dessutom reserverat oss till förmån för
            vår motion i reservation 16. S-kvinnornas motion faller väl in
            i den argumentation som förs fram i denna reservation.
          </note>
          <note>
            Vi har dessutom fogat reservation 7 till betänkandet som gäller
            sexuella trakasserier. Vi har sagt att detta naturligtvis också
            omfattar definitionen av sexuella trakasserier. Vi delar uppfattningen
            att svensk lagstiftning har brister i fråga om detta. Vi har vid
            andra tillfällen lyft fram diskrimineringen, men delar av övriga
            reservationer berör också detta. Detta är viktiga frågor. Jag
            tror att vi har samma insikt och samma kunskap. Jag tror dessutom
            att vi har samma vilja att föra dessa frågor framåt.
          </note>
          <note>
            Min fråga till Eva Arvidsson är: Kan Eva Arvidsson tänka sig
            att bidra till att föra dessa frågor framåt genom att stödja de
            reservationer som bl.a. inkluderar s-kvinnornas motion? Jag tror
            att det skulle vara bra att visa att opinionen i riksdagen för
            dessa frågor är stor och tydlig och att detta brådskar.
          </note>
          <note type="speaker">
            Anf. 92 EVA ARVIDSSON (s):
          </note>
          <note>
            Herr talman! Nu tycker vi att man i betänkandet har tagit upp
            detta. Och mycket av det som vi har framfört i vår motion skall
            också tas med i det arbete som påbörjas under våren, bl.a. de
            sexuella trakasserierna.
          </note>
          <note>
            När det gäller Arbetsdomstolen anser vi att man kan gå snabbare
            fram. Det kan hända att det går fortare än vad vi tror. Men vi
            förväntar oss mycket av det arbete som inleds under våren.
          </note>
          <note type="speaker">
            Anf. 93 INGRID BURMAN (v):
          </note>
          <note>
            Herr talman! Om jag har förstått saken rätt, men detta handlar
            om hörsägen, när det gäller Arbetsdomstolens sammansättning är
            strategin att man har gått ut till dem som nominerar till Arbetsdomstolen
            och bett dem att se över hur de är representerade. Det handlar
            då främst om LO och SAF som har en mycket sned könsfördelning.
            Vid nästa nomineringstillfälle 1998
          </note>
          <note>
            vill man att detta skall korrigeras. Det kanske är skvinnornas
            uppfattning att detta är en framkomlig väg. Men under tiden ser
            jag att vi riskerar att få ett stort antal fall som inte kommer
            att få en adekvat bedömning i Arbetsdomstolen. Jag skulle önska
            att man i stället följde s-kvinnornas och vår motion som jag vet
            stöds av JämO. Jag skulle då vilja rekommendera Eva Arvidsson
            att ta under övervägande om hon tillsammans med Vänsterpartiet
            inte borde följa upp frågan och visa att detta är en mycket viktig
            fråga och att det kanske inte bara räcker med vilja utan att vi
            också behöver litet handling.
          </note>
          <note type="speaker">
            Anf. 94 EVA ARVIDSSON (s):
          </note>
          <note>
            Herr talman! Självfallet skall vi följa detta arbete.
          </note>
          <note>
            I betänkandet skrivs att utnämningsförförfarandet på sikt bör
            leda till en jämnare könsfördelning bland ledamöterna, vilket
            i sin tur kan förbättra möjligheterna till en jämnare könsfördelning.
            Om det inte blir på det sättet får vi vidta andra åtgärder. Men
            det är klart att vi kommer att följa frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            5 § Statlig personalpolitik
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU11
          </note>
          <note>
            Statlig personalpolitik
          </note>
          <note type="speaker">
            Anf. 95 CHRISTEL ANDERBERG (m):
          </note>
          <note>
            Herr talman! Statens löne- och pensionsverk,
          </note>
          <note>
            SPV, har enligt författning och avtal monopol på samtliga myndigheters
            behov av pensionsadministration. Myndigheterna är således skyldiga
            att använda sig av SPV:s tjänster. Detta område omfattas nämligen
            inte av lagen om offentlig upphandling. Priserna beslutas av regeringen
            och utgör 0,1 % av bruttolönesumman. Enligt vissa uppgifter är
            detta mer än dubbla priset som förekommer på den marknad som i
            dag är konkurrensutsatt, nämligen kommuner och landsting.
          </note>
          <note>
            SPV har följdriktigt också visat en vinst som motsvarar ca 600
            000 kr per anställd.
          </note>
          <note>
            Detta system är synnerligen olyckligt. Monopoliserad internservice
            till fantasipriser får i längden alltid negativa effekter för
            samhällsekonomin. Det går stick i stäv med alla tankar på att
            varje myndighet självständigt skall ansvara för att resurserna
            disponeras på bästa sätt. SPV:s monopol bör således snarast avskaffas
            och marknaden öppnas för konkurrens. Det finns inga skäl till
            att detta område skall vara undantaget från lagen om offentlig
            upphandling.
          </note>
          <note>
            Det framgår av budgetpropositionen att regeringen anser att SPV
            mot bakgrund av den krympande marknaden bör få åta sig uppdrag
            från andra arbetsgivare än statliga myndigheter, under förutsättning
            att det är fråga om uppgifter som ligger nära SPV:s huvuduppgifter.
            Enligt regleringsbrevet är syftet att SPV genom ökade volymer
            bättre skall kunna utnyttja sina resurser och sin kompetens och
            därmed hålla nere kostnaderna för pensionsverksamheten som helhet.
          </note>
          <note>
            Utskottet hänvisar till att kommunsektorns pensionsaktiebolag
            KPA nu hos Konkurrensverket har begärt att det skall verka för
            en avreglering av den statliga tjänstepensionsmarknaden. KPA gör
            gällande att monopolet medför att det inte är möjligt för andra
            aktörer att konkurrera med SPV på denna marknad samtidigt som
            SPV är aktivt på den kommunala tjänstepensionsmarknaden. Konkurrens
            på lika villkor föreligger därmed inte.
          </note>
          <note>
            Enligt utskottsmajoritetens sätt att se på saken bör man avvakta
            Konkurrensverkets syn på frågan om en avreglering av den statliga
            tjänstepensionsmarknaden.
          </note>
          <note>
            Utskottet tror också att regeringen återkommer till riksdagen
            om Konkurrensverkets beslut så småningom skulle föranleda det.
          </note>
          <note>
            Vi i Moderata samlingspartiet kan inte dela utskottsmajoritetens
            uppfattning i den här frågan. Först och främst anser vi, med all
            respekt för Konkurrensverkets kompetens på området, att det här
            är fråga om ett politiskt beslut. Dessutom anser vi att regeringen
            både i detta sammanhang och i de flesta andra sammanhang visar
            en synnerligen legär inställning till olika konkurrensfrågor.
            Därför vill vi inte att man skall avvakta Konkurrensverkets beslut,
            utan vi anser att riksdagen redan nu bör ge regeringen till känna
            de synpunkter som jag här har framfört.
          </note>
          <note>
            Herr talman! Jag yrkar bifall till reservation nr 1
          </note>
          <note>
            som är gemensam för Moderata samlingspartiet och
          </note>
          <note>
            Kristdemokraterna.
          </note>
          <note type="speaker">
            Anf. 96 HANS ANDERSSON (v):
          </note>
          <note>
            Herr talman! Detta betänkande är en blandad kompott. Från Vänsterpartiets
            synpunkt är det några frågor som är viktiga. Det gäller då chefslöner,
            avgångsvederlag samt villkoren för höga befattningshavare i statlig
            tjänst. Det gäller rekryteringen av anställda, särskilt människor
            med invandrarbakgrund.
          </note>
          <note>
            Det gäller lönediskrimineringsfrågor, men sådana frågor har diskuterats
            tidigare i dag. Jag skall därför inte säga så mycket om den saken,
            även om den är oerhört viktig. Vidare har i detta betänkande lagts
            in behandlingen av Vänsterpartiets krav på ett handlingsprogram
            mot minskade förmögenhetsklyftor och för ökad jämlikhet i samhället.
          </note>
          <note>
            Herr talman! Jag yrkar bifall enbart till reservationerna 4,
            7 och 9, men jag stöder givetvis samtliga
          </note>
          <note>
            Vänsterpartiets reservationer.
          </note>
          <note>
            Den statliga personalpolitiken diskuterades i denna kammare för
            knappt ett år sedan. Det skedde med anledning av en rapport från
            Riksdagens revisorer. Vi hade mycket att invända mot statlig personalpolitik.
          </note>
          <note>
            Det gällde då rekryteringspolitiken, organisationen av personalpolitiken
            och de specifika frågor som ligger nära frågor om diskriminering
            på olika sätt av invandrare och kvinnor.
          </note>
          <note>
            Det är av mycket stor vikt, och för varje dag blir detta allt
            viktigare, att vi ökar mångfalden av människor i statlig förvaltning
            så att denna på något sätt blir kongruent med hur det ser ut befolkningsmässigt.
          </note>
          <note>
            Därför är det väldigt viktigt att stödja reservation 9, till
            stöd för Vänsterpartiets motion 1996/97:A305 och lika gärna till
            stöd för Juan Fonsecas motion
          </note>
          <note>
            1996/97:A602. I motionerna talas det för ett ökat engagemang
            och ett rejälare program för rekrytering av människor med invandrarbakgrund.
            Vi i Vänsterpartiet menar att det måste vara ett övergripande
            mål för Arbetsgivarverket att bidra till att personer med invandrarbakgrund
            rekryteras.
          </note>
          <note>
            Utskottsmajoriteten talar väl om vår ambition i motionen, men
            som vanligt tycker man att det räcker med Arbetsgivarverkets programskrift
            och med att det sedan tidigare är delgivet att den här frågan
            bör ägnas uppmärksamhet. Vi tycker dock att det går för långsamt.
            Även i denna fråga vill vi se handling.
          </note>
          <note>
            När det gäller chefsvillkor har utskottet, bl.a. på vårt och
            Kristdemokraternas initiativ, uttalat att det måste vara rimliga
            lönevillkor. Vi hade nämligen ett flertal exempel som visade att
            så inte var fallet. Vi hade då just genomlidit Apoteksbolagsfrågan
            och några andra liknande fall. Några månader efter det att utskottet
            hade gett regeringen till känna just frågan om rimliga villkor
            anställdes inom AMU - där den tidigare chefen, efter att fullständigt
            ha misskött sitt fögderi, fick försvinna med en fallskärm - en
            ny chef, säkerligen utomordentligt duktig, som i lön fick
          </note>
          <note>
            160 000 kr per månad, inte per år! Det är helt orimligt enligt
            Vänsterpartiets uppfattning. Det ger ju helt felaktiga signaler
            och är nästan ett hån mot de signaler som skickas ut om en lugn
            lönebildning för Sveriges alla normala löntagare.
          </note>
          <note>
            Jag ställde en skriftlig fråga till arbetsmarknadsministern där
            jag undrade vad det här kunde bero på.
          </note>
          <note>
            Jag fick ett intetsägande svar som gick ut på att ministern inte
            kunde göra så mycket åt saken, utan det var något som styrelsen
            såg till att besluta om. Ministern hade emellertid just utsett
            en ny styrelseordförande hämtad från vad ministern brukar kalla
            för folkrörelsen, den andra folkrörelsen - jaha. Lönen sattes.
            Den är rimlig, tyckte styrelseordförande Bo Dockered.
          </note>
          <note>
            Arbetsmarknadsminister Margareta Winberg tyckte dock i en debatt
            senare under hösten att lönen var orimlig. Den var rimlig och
            borde kanske vara högre, tyckte finansminister Erik Åsbrink i
            ett pressuttalande.
          </note>
          <note>
            Den situationen har vi alltså, och den skapar faktiskt rätt mycket
            politikerförakt. Politikerna tycks vara oförmögna att inom sitt
            område klara ut skäliga villkor för anställda. Ofta hänvisar man
            till den privata marknaden. Man säger: Här måste vi ha någon form
            av rimlig konkurrens. På det sättet går man hand i hand på den
            statliga, den offentliga och den privata sidan när det gäller
            att dra ut samhället, att göra det mera ojämlikt. Det är något
            som vi med kraft vänder oss emot.
          </note>
          <note>
            Utskottet avvisar våra förslag om att statsministerns lön skall
            utgöra ett lönetak inom den statliga sektorn, liksom om reducerade
            inkomster vid sidouppgifter och om en anpassning av avgångsvederlag
            till vad som gäller i lagstiftningen i övrigt eller t.ex. till
            riksdagens anordning. Vi tycker inte att motiveringarna är rimliga
            eller väl underbyggda. Det är skälet till att jag yrkar bifall
            till reservation 9.
          </note>
          <note>
            Så över till den fråga där vi begär ett handlingsprogram för
            att minska de stora klyftorna. Klyftorna har ju ökat i Sverige.
          </note>
          <note>
            Det är mycket underligt att frågan tas upp i ett betänkande om
            statlig personalpolitik. Men eftersom det gör det får den behandlas
            här. Utskottet behandlar det på så sätt att man säger att Sverige
            egentligen är det mest jämlika samhället i världen. Vi rasar visserligen
            nedåt i det avseendet, men fortfarande är vi naturligtvis inte
            ojämlika som de är i USA, England,
          </note>
          <note>
            Nya Zeeland eller i några andra länder som Moderaterna brukar
            framföra som exempel på ekonomisk utveckling. Så säger man att
            arbetslösheten är den viktigaste frågan. Ja visst, att angripa
            massarbetslösheten är kanske den allra viktigaste fördelningspolitiska
            frågan. Men det hindrar inte att man måste angripa inkomstskillnader,
            förmögenhetsskillnader, skillnader i disponibel inkomst. Utvecklingen
            är nu precis den motsatta. Jag skall citera ur en sammanfattning
            från SCB:s inkomstfördelningsundersökning, den senaste som har
            kommit, fram t.o.m. 1994:
          </note>
          <note>
            "Inkomstfördelningen 1994 var den mest ojämna i
          </note>
          <note>
            Sverige sedan 1975 då SCB inledde sina mätningar.
          </note>
          <note>
            Spridningen av den disponibla inkomsten, dvs. inkomsten efter
            skatt och bidrag, har ökat i stort sett kontinuerligt sedan 1982.-
            - - Under 90-talet har hushållen med de högsta inkomsterna ökat
            sina reala disponibla inkomster medan hushållen med de lägsta
            inkomsterna har förlorat i köpkraft." Egentligen förvärrades läget
            under 1995.
          </note>
          <note>
            Den tiondel som har de högsta inkomsterna ökade under perioden
            sina inkomster med 17 %. Den tiondel som hade de lägsta inkomsterna
            minskade dem med
          </note>
          <note>
            27 %. Reavinsterna, alltså vinster på kapitalinnehav framför
            allt på aktiesidan, utgjorde 1994 59 miljarder kronor. Transfereringarna,
            som omfattar alla bostadsbidrag, barnbidrag, studiebidrag och
            socialbidrag, utgjorde det året 43 miljarder. Just det året hade
            man dessutom från den borgerliga sidan sänkt beskattningen av
            reavinster till 12,5 %. I dag är den åtminstone uppe vid 30 %,
            med Vänsterpartiets benägna bistånd.
          </note>
          <note>
            År 1980 var börsvärdet 11 % av BNP och 1995
          </note>
          <note>
            76 % av BNP. Under 1996 har det ökat mycket kraftigt. Jag såg
            att det i går igen var all time high. Vad säger de här siffrorna?
            De säger att det har försiggått en gigantisk omfördelning från
            arbete till kapital i det här landet. Dels har inkomsterna ökat
            för dem som tjänar mest, dels har de som haft mycket pengar dragit
            nytta av den höga realräntenivån, dels har de som haft mycket
            pengar i särskilt hög grad naturligtvis dragit nytta av den oerhörda
            kapitaltillväxten på börsen.
          </note>
          <note>
            Följden är att klyftorna ökar. Tittar vi på kön kan vi konstatera
            att det är män, och tittar vi på socialklass är det den övre klassen.
            Parallellt har vi den situationen att transfereringarna har minskat.
            Alltså ökar klyftorna, Sverige blir orättvisare. Då säger vi:
            Låt oss göra en rejäl utredning. Vi begär av regeringen att den
            kommer med ett rejält handlingsprogram för att minska ojämlikheten
            i Sverige. Utskottsmajoriteten med socialdemokraterna i spetsen
            säger. Nej, det är rätt så jämlikt i Sverige som det är. Det är
            faktiskt en skam för ett parti inom arbetarrörelsen att bemöta
            ett väl underbyggt och ärligt menat uppdrag att minska ojämlikheten
            i Sverige på ett sådant sätt. Jag hoppas att jag kan få en bättre
            förklaring i talarstolen från representanten för utskottet.
          </note>
          <note type="speaker">
            Anf. 97 BARBRO JOHANSSON (mp):
          </note>
          <note>
            Herr talman! Riksdagens behandling av motioner från allmänna
            motionstiden vad gäller statlig personalpolitik tar upp frågan
            om löner för chefer i statliga bolag. Att det förekommer orimligt
            generösa löneavtal är ett problem. I den rådande arbetslösheten
            är det förståeligt om det upplevs stötande att chefer inom statliga
            bolag har månadslöner och förmåner som normalt är en årsinkomst.
          </note>
          <note>
            Vid riksdagens förra behandling uttalade sig arbetsmarknadsutskottet
            att det fanns anledning att reagera på överdrifter som förekommer
            i vissa anställningsavtal. Man sade också att det för staten som
            arbetsgivare är särskilt viktigt att föregå med gott exempel och
            att avtal om löner och andra förmåner som träffas mellan ledande
            befattningshavare hos statliga myndigheter och i statliga företag
            ligger på en rimlig nivå. Enligt utskottets mening fanns det anledning
            för regeringen att noga följa utvecklingen på detta område och
            vidta ytterligare åtgärder för att stävja eventuella missförhållanden.
            Så sade man i utskottet då.
          </note>
          <note>
            Efter det att riksdagen godkände detta anställdes, som Hans Andersson
            nämnde, AMU-chefen med en månadslön på 160 000 kr. Jag frågar
            mig om detta är en rimlig lönenivå som kan accepteras. Finansdepartementet
            hade en genomgång av 1994 års riktlinjer för löner och villkor
            för ledande befattningshavare. Den visade att det fortfarande
            förekommer överdrifter på bl.a. avgångsvederlagen.
          </note>
          <note>
            Miljöpartiet ställer sig bakom en av kd:s motioner och reservationer
            i betänkandet. Jag yrkar härmed bifall till reservation 3 samt
            reservation 6 som är gemensam för kd och Miljöpartiet.
          </note>
          <note type="speaker">
            Anf. 98 DAN ERICSSON (kd):
          </note>
          <note>
            Herr talman! I finansplanen talar regeringen om hur lönebildningen
            är en avgörande faktor för hur hela den ekonomiska politiken kan
            lyckas eller misslyckas och därmed också om man skall få en minskad
            arbetslöshet. Regeringen har avhänt sig ansvaret för det och lagt
            ansvaret på parterna. Men jag anser att det ändå är viktigt vilket
            föredöme regeringen och den statliga sektor utgör för lönebildningen.
          </note>
          <note>
            Den 2 maj 1996 beslutade riksdagen på förslag från bl.a. oss
            kristdemokrater att strama upp regeringens verksamhet vad gäller
            fallskärmsavtal och lönesättning. I betänkandet skrev vi bl.a.:
            För staten som arbetsgivare är det särskilt viktigt att föregå
            med gott exempel och att avtal om löner och andra förmåner som
            träffas med ledande befattningshavare hos statliga myndigheter
            och i statliga företag ligger på en rimlig nivå.
          </note>
          <note>
            Bakgrunden till det uttalandet, herr talman, var bl.a. att den
            socialdemokratiska regeringen strax efter sitt tillträde godkände
            en våldsam lönehöjning för
          </note>
          <note>
            Postchefen, vilket många av oss reagerade mot. Efter riksdagens
            entydiga uttalande den 2 maj förra året om att löner inom statliga
            företag skall ligga på en rimlig nivå godkände arbetsmarknadsministern
            strax därefter, precis som Hans Andersson sade, en lön på
          </note>
          <note>
            160 000 kr per månad för en statlig chef, en månadslön som ett
            brett skikt av befolkningen har som årslön.
          </note>
          <note>
            Det är att inte följa riksdagens uttalande om en rimlig lönenivå.
            Det har påtalats under debatterna i höstas och nu senast i decemberdebatten.
            Arbetsmarknadsministern och arbetsmarknadsutskottets ordförande
            har också den uppfattningen att det inte är en rimlig nivå. Ändå
            gör man ingenting åt det. Det är rätt svårt att som parlamentariker
            faktiskt få igenom tydliga beslut i Sveriges riksdag, den högsta
            demokratiska beslutande församlingen, som också regeringsföreträdare
            är överens om men som de sedan högaktningsfullt struntar i. Hur
            skall man då agera för att få någon rättelse? Det är, herr talman,
            faktiskt rätt svårt.
          </note>
          <note>
            Vilken påverkan tror utskottets majoritetetsföreträdare att denna
            lönesättning får för klimatet när lönebildningen diskuteras för
            övriga grupper i samhället. Detta för att anspela på det som jag
            sade inledningsvis, att regeringen fäster stort avseende vid just
            lönebildningen och vikten av en bra lönebildning som kan bidra
            till att vi kan tränga tillbaka arbetslösheten.
          </note>
          <note>
            Men vilken signal skickar regeringen ut när man inte ens följer
            ett tydligt riksdagsbeslut i ärendet vad gäller lönesättning för
            statliga chefer? Vad säger Socialdemokraternas företrädare i debatten
            om detta?
          </note>
          <note>
            För att riksdagen återigen skall markera sin uppfattning att
            det är rimliga lönenivåer som skall gälla i statlig förvaltning,
            finns det en reservation, reservation 6, vilken jag yrkar bifall
            till.
          </note>
          <note>
            Dagens betänkande handlar inte bara om AMU-
          </note>
          <note>
            gruppen utan om statens personalansvar i sin helhet.
          </note>
          <note>
            Från kristdemokraternas sida har vi pekat på nödvändigheten av
            kontinuerlig uppföljning och kontroll och på nödvändigheten av
            en central regeringsinstans som handlägger dessa frågor. Motiven
            framgår av reservationerna 3 och 5. Jag tänker inte förlänga kammarbehandlingen
            genom att yrka bifall till dessa.
          </note>
          <note>
            Vad gäller den statliga tjänstepensioneringen framgår vår argumentation
            i vår motion och den gemensamma reservationen, reservation 1.
          </note>
          <note>
            Herr talman! Jag vill också ta upp en annan sak som hör samman
            med den statliga personalpolitiken. I
          </note>
          <note>
            går meddelade JK, Justitiekanslern, sitt förslag. Han föreslår
            regeringen att det bör bli straffbart att vara vårdslös med skattepengar.
            Den tjänsteman som missköter sin ställning och är vårdslös med
            allmänna medel bör kunna dömas till skadestånd.
          </note>
          <note>
            I dag är huvudregeln att en offentliganställd som begår fel inte
            kan krävas på skadestånd. Men JK föreslår att det antingen införs
            en ny lag mot misshushållning av allmänna medel eller att lagen
            om trolöshet mot huvudman ändras så att den även gäller grov oaktsamhet.
          </note>
          <note>
            Herr talman! Detta förslag skulle ju, om det förverkligades,
            sända ut en mycket tydlig signal till tjänstemän inom offentlig
            verksamhet, till statliga tjänstemän, inte minst i ledande ställning.
            Förslaget är alltså att en tjänsteman som missköter sin ställning
            och är vårdslös med allmänna medel bör kunna dömas till skadestånd.
            Jag tror att detta skulle kunna leda till en rätt stark uppstramning
            och ge en mycket tydlig signal till dem som har att handlägga
            våra gemensamma resurser i form av skattemedel.
          </note>
          <note>
            Jag skulle avslutningsvis vilja ställa frågan till socialdemokraterna
            om hur man ser på förslaget. Kommer man att ta till sig detta,
            förverkliga det och på det sättet verkligen stävja missbruk och
            missförhållanden som vi vet finns? Jag tror inte att omfattningen
            av missbruket är alltför omfattande, men vi vet att det finns.
            Därför vore det en mycket tydlig signal som jag tror skulle vara
            ett verksamt medel. Hur ställer sig socialdemokraterna till detta?
          </note>
          <note type="speaker">
            Anf. 99 HANS ANDERSSON (v) replik:
          </note>
          <note>
            Herr talman! Jag kommer tillsammans med övriga vänsterpartister
            att rösta på den reservation om rimlig lönesättning som Dan Ericsson
            yrkade bifall till. Men för att göra det hela något mer precist
            har vi i reservation nr 4, där exakt samma rimlighetsbedömning
            finns som grund, sagt att ingen inom statlig sektor bör ha en
            lön som överstiger statsministerns plus att det bör göras en mer
            effektiv reduktion av lön vid sidouppdrag som utförs på arbetstid.
            Detta gäller inom ramen för statliga koncerner men inte i övrigt.
          </note>
          <note>
            Är Dan Ericsson beredd att precisera sitt ställningstagande på
            så sätt att han kan stödja reservation
          </note>
          <note>
            4?
          </note>
          <note type="speaker">
            Anf. 100 DAN ERICSSON (kd) replik:
          </note>
          <note>
            Herr talman! Jag noterar att ytterligare ett parti stöder vår
            reservation. Det är jag är tacksam för, Hans
          </note>
          <note>
            Andersson. Men jag skall dessvärre inte replikera med att stödja
            er reservation utan nöjer mig med att yrka bifall till reservation
            6.
          </note>
          <note type="speaker">
            Anf. 101 PAAVO VALLIUS (s):
          </note>
          <note>
            Herr talman! I detta ärende behandlas motioner som väckts under
            allmänna motionstiden hösten 1996.
          </note>
          <note>
            Flertalet rör den statliga personalpolitiken.
          </note>
          <note>
            Personalen är den viktigaste resurs som arbetsgivaren har. Detta
            gäller naturligtvis även för staten.
          </note>
          <note>
            Den socialdemokratiska regeringen har ett starkt intresse av
            att den statliga personalpolitiken fungerar.
          </note>
          <note>
            Personalens möjligheter till utveckling, inflytande, ansvar och
            trygghet skall vara viktiga delar i personalpolitiken. För att
            uppnå detta behövs naturligtvis goda ledare.
          </note>
          <note>
            Regeringen och riksdagen har det yttersta ansvaret för statens
            personalpolitik och också ansvaret att vara goda förebilder som
            arbetsgivare, inte minst när det gäller jämställdheten och invandrarnas
            situation på arbetsmarknaden. Personalpolitiken skall vara till
            gagn för de anställda men måste också upplevas som bra och rimlig
            för övriga i samhället.
          </note>
          <note>
            Herr talman! Två av motionerna, dels från moderaterna, dels från
            kristdemokraterna, handlar om den statliga tjänstepensionen och
            SPV:s monopolställning.
          </note>
          <note>
            Utskottet har i sitt betänkande påpekat att KPA under hösten
            1996 hos Konkurrensverket begärt att verket i enlighet med sin
            instruktion skall verka för att avreglera den statliga tjänstepensionsmarknaden.
            KPA gör gällande att monopolet medför att det inte är möjligt
            för andra aktörer att konkurrera med SPV på denna marknad samtidigt
            som SPV är aktivt på den kommunala tjänstepensionsmarknaden. Konkurrens
            på lika villkor föreligger därmed inte enligt KPA.
          </note>
          <note>
            Enligt utskottsmajoritetens mening finns det skäl av avvakta
            Konkurrensverkets syn på frågan om avreglering av den statliga
            tjänstepensionsmarknaden.
          </note>
          <note>
            Utskottsmajoriteten utgår från att regeringen återkommer till
            riksdagen i det fall Konkurrensverkets ställningstagande föranleder
            detta.
          </note>
          <note>
            Motionerna från Vänsterpartiet och Kristdemokraterna tar upp
            frågor om löner och andra förmåner till statliga chefer m.fl.
          </note>
          <note>
            Under 1996 lät Finansdepartementet göra en utvärdering av riktlinjebeslutet
            och fann att detta behövde kompletteras och förtydligas i ett
            antal avseenden. Med upphävande av beslutet från 1994 antog regeringen
            den 5 december 1996 riktlinjer rörande anställningsvillkor för
            personer i företagsledande och därmed jämförlig ställning i statliga
            bolag.
          </note>
          <note>
            Av riktlinjerna framgår bl.a. följande:
          </note>
          <note>
            Styrelsen har ansvaret för anställning av verkställande direktör
            och beslutar om anställningsvillkoren.
          </note>
          <note>
            Förhandling om anställningsvillkor är en uppgift i första hand
            för styrelseordföranden i förening med ytterligare personer från
            styrelsen. Bolagets valda styrelse skall dock i sin helhet ta
            ställning till anställningsvillkoren för bolagets verkställande
            direktör och om villkoren överensstämmer med regeringens riktlinjer.
          </note>
          <note>
            Löner och övriga förmåner till förtagsledare skall vara konkurrenskraftiga.
            Företagsledarna i bolag som ägs av staten skall dock inte var
            löneledande i jämförelse med motsvarande privatägda företag.
          </note>
          <note>
            Det åligger bolagets styrelse att göra dessa överväganden när
            ställning tas till den samlade ersättningsnivån, inklusive pensionsvillkor
            och övriga förmåner, för den verkställande direktören.
          </note>
          <note>
            Vid uppsägning från bolagets sida kan en avgångsersättning utgå.
            Den får motsvara högst 24 månadslöner inklusive uppsägningstid.
          </note>
          <note>
            För koncernchef samt verkställande direktör skall i årsredovisningen
            lämnas uppgift om summan av ersättningar och övriga förmåner,
            de väsentligaste villkoren i avtal om framtida pension och de
            väsentligaste villkoren i avtal om avgångsvederlag. Om bolaget
            ingår i en koncern skall uppgifterna avse förmåner från samtliga
            koncernbolag.
          </note>
          <note>
            Utskottet utgår från att man inte skall behöva höra talas om
            provocerande höga löner till chefer som dessutom kanske varit
            försumliga eller på annat sätt misskött sitt arbete. Det kan inte
            nog understrykas hur viktigt det är att staten som arbetsgivare
            uppträder som ett föredöme i detta sammanhang. Utskottet anser
            inte att riksdagen skall bestämma en högsta tillåtna lön, vilket
            Vänsterpartiet föreslagit i sin motion. Men utskottet anser att
            lönerna skall ligga på rimliga nivåer.
          </note>
          <note>
            Herr talman! Vänsterpartiet och Juan Fonseca tar i sina motioner
            upp frågan om den statlig målsättningen i rekryteringspolitiken
            att anställa flera personer med invandrarbakgrund.
          </note>
          <note>
            Utskottet har ingen annan uppfattning än motionärerna när det
            gäller önskemålet om en ökad andel statligt anställda med invandrarbakgrund,
            och detta inom alla sektorer och på alla nivåer. Staten bör här
            liksom på andra områden vara en föredömlig arbetsgivare.
          </note>
          <note>
            En nyligen utgiven policyskrift från Arbetsgivarverket, Kulturell
            mångfald. En styrka för svensk statsförvaltning, syftar till att
            skapa goda exempel i arbetet att göra statliga arbetsplatser mångkulturella.
          </note>
          <note>
            Det betonas att de grundläggande besluten om att anställa och
            utveckla invandrarnas kompetens är policyfrågor för den högsta
            ledningen i de statliga verken och myndigheterna. En strategisk
            plan berör arbetet för att rekrytera invandrare. I sammanhanget
            bör också nämnas att regeringen för kort tid sedan beslutade om
            direktiv (Dir. 1997:11) för en översyn av lagen mot etnisk diskriminering.
          </note>
          <note>
            Herr talman! Avslutningsvis vill jag yrka bifall till utskottets
            hemställan.
          </note>
          <note type="speaker">
            Anf. 102 HANS ANDERSSON (v) replik:
          </note>
          <note>
            Herr talman! Jag har två frågor. När det gällde statlig lönenivå
            och de allmänna villkoren frågar jag mig om inte den nivå som
            vi fick lära oss var möjlig -
          </note>
          <note>
            AMU-chefens 160 000 kr i månaden - är provocerande och därmed
            orimlig och inte förenlig med vad arbetsmarknadsutskottet uttalade
            för ett knappt år sedan. Jag skulle vilja ha ett svar på det,
            och inte bara de undanglidande formuleringarna.
          </note>
          <note>
            Jag skulle också vilja lyfta fram den frågeställning som finns
            förborgad i vårt krav på ett handlingsprogram mot de ökade förmögenhetsklyftorna.
            Jag har givit ett antal exempel på hur de klyftorna faktiskt ser
            ut. Det svar jag har fått är att något sådant inte behövs, trots
            inkomstspridningen och trots den utomordentligt stora förmögenhetsklyfta
            som vidgats år efter år i flera decennier. Finns det ingen strategi
            från majoritetspartiet i den frågan? Det tycker jag är helt sensationellt,
            i så fall.
          </note>
          <note type="speaker">
            Anf. 103 PAAVO VALLIUS (s) replik:
          </note>
          <note>
            Herr talman! När det gäller AMU-chefens lön håller jag med Hans
            Andersson om att 160 000 i månaden är orimligt. Men i detta fall
            kom chefen från privata näringslivet, närmare bestämt bankvärlden,
            och hade lika hög lön tidigare. Det var en förhandlingssituation,
            och det gjorde att han fick denna lön.
          </note>
          <note>
            När det gäller förmögenheter och klyftorna i samhället är vi
            socialdemokrater naturligtvis mycket oroade över den situation
            som råder. Vi fick överta en ekonomi som inte var den bästa. Under
            denna tid har vi fått ljus i tunneln, och vi kan säga att ekonomin
            är på bättringsvägen.
          </note>
          <note>
            Den andra viktiga arbetsuppgiften som vi har framför oss är att
            bekämpa arbetslösheten. I den frågan återkommer Socialdemokraterna
            kanske redan i vårpropositionen. Man kan säga att det finns en
            strategi för att minska inkomstklyftorna där. Man kan också säga
            att det effektivaste sättet att bekämpa inkomstklyftorna är att
            bekämpa arbetslösheten.
          </note>
          <note type="speaker">
            Anf. 104 HANS ANDERSSON (v) replik:
          </note>
          <note>
            Herr talman! Jag har förstått att Paavo Vallius, och jag förutsätter
            att han talar för sin grupp i utskottet och därmed för sin grupp
            här i riksdagen, tycker att AMU-chefslönenivån är orimlig. Han
            har också sagt från talarstolen att det egentligen är styrelsen
            som har ansvar för att sätta lönen. Det är det rent formellt.
          </note>
          <note>
            Men när riksdagen hade givit sitt besked i våras och man bytte
            styrelseordförande var det väl regeringens sak att ge sådana riktlinjer
            att lönesituationen inte därefter skulle komma att betraktas som
            orimlig av representanter för regeringspartiet här i kammaren?
          </note>
          <note>
            Å andra sidan har, som jag sade, finansministern sagt att det
            inte alls är något fel på lönen. Herr Dockered, styrelseordföranden,
            har sagt att det inte alls är något fel på lönen. Det är precis
            det som förbinder frågan om den statliga personalpolitiken med
            frågan om den allmänna ojämlikheten i samhället. Det blir ett
            privilegieskikt vilken sektor det än gäller, där man som i ett
            brödrarskap belönar varandra med goda löner och med andra förmåner,
            och som sedan successivt bygger upp förmögenhetsvärden som inga
            vanliga människor över huvud taget kommer i närheten av.
          </note>
          <note>
            Det är inte någonting som är extremt för Sverige, utan det är
            så här inom hela OECD-området. Vi har drastiskt ökade klyftor.
            Därför må det väl vara en uppgift för en regering som anser sig
            stå på arbetarrörelsens grund att forma en strategi, ett handlingsprogram,
            för att minska dessa klyftor. Det är klyftor som dels berör klassidan,
            men som naturligtvis också gäller könen. Det är högavlönade män
            som sitter på de stora förmögenheterna och som därmed sitter på
            en mycket stor del av samhällsmakten. Det borde vara en förpliktelse,
            Paavo Vallius, även för socialdemokratin att bifalla ett handlingsprogram
            på detta område.
          </note>
          <note type="speaker">
            Anf. 105 PAAVO VALLIUS (s) replik:
          </note>
          <note>
            Herr talman! Det är naturligtvis Socialdemokraternas målsättning
            att minska inkomstklyftorna i samhället. Vi får avvakta till kommande
            vårproposition, där man tar upp fördelningspolitiken, och hoppas
            att det kommer ett förslag till hur man skall minska klyftorna
            i samhället.
          </note>
          <note type="speaker">
            Anf. 106 DAN ERICSSON (kd) replik:
          </note>
          <note>
            Herr talman! Paavo Vallius sade att utskottsmajoriteten utgår
            från att man inte skall få höra talas om provocerande lönesättningar.
            Vi utgick nog från det också efter den 2 maj förra året, herr
            talman, när riksdagen så tydligt talade om detta. Men så är det
            inte.
          </note>
          <note>
            Det har blivit på ett annat sätt. Det är därför vi fullföljer
            och vill ha ett nytt riksdagsuttalande. Då markerar vi på bästa
            möjliga sätt för regeringen att det är så här vi som folkvalda
            vill se det. Det skall vara rimliga lönenivåer. Vi kan konstatera
            att regeringen struntade i detta förra gången. Det kanske är litet
            svårare att strunta i det om vi säger det en gång till.
          </note>
          <note>
            Herr talman! Jag har egentligen två andra frågor till Paavo Vallius.
          </note>
          <note>
            Den första handlar om klimatet för lönebildningen. Hur tror Paavo
            Vallius att regeringens och den statliga sektorns agerande när
            det gäller lönesättning för chefer påverkar diskussionen kring
            lönebildningen? Det var min första fråga.
          </note>
          <note>
            Min andra fråga handlar om Justitiekanslerns förslag - som kom
            i går - om att det bör bli straffbart att vara vårdslös med skattepengar.
            En tjänsteman som missköter sin ställning och är vårdslös med
            allmänna medel bör kunna dömas till skadestånd.
          </note>
          <note>
            Det här är ett viktigt förslag, och det är viktigt att så snart
            som möjligt skicka ut en signal om att det här också kan bli vad
            regeringen tycker är rätt. Jag skulle vilja veta hur Socialdemokraterna
            ser på JK:s förslag.
          </note>
          <note type="speaker">
            Anf. 107 PAAVO VALLIUS (s) replik:
          </note>
          <note>
            Herr talman! Dan Ericsson sade att regeringen har struntat i
            chefernas löner. Efter majdebatten har regeringen kommit med direktiv.
            Regeringen har också sagt att man om ett år skall se hur direktiven
            har följts. Regeringen har alltså gjort saker och ting för att
            komma till rätta med de höga lönerna.
          </note>
          <note>
            När det gäller lönebildningen ser naturligtvis allmänheten vilka
            löner statliga chefer har. Men jag tror inte att det har någon
            avgörande betydelse för den totala lönebildningen. Såväl de fackliga
            organisationerna som - förhoppningsvis - arbetsgivarna inser nog
            att vi, om vi skall komma till rätta med arbetslösheten och sysselsättningen,
            måste ha en sund och förnuftig lönebildning. Detta tror jag påverkar
            mer än de statliga chefernas löner.
          </note>
          <note>
            Det är orimligt för mig att svara på frågan om JK:s förslag en
            dag efter det att förslaget har kommit.
          </note>
          <note type="speaker">
            Anf. 108 DAN ERICSSON (kd) replik:
          </note>
          <note>
            Herr talman! Paavo Vallius tror inte att den här lönesättningen
            har någon betydelse för den allmänna diskussionen kring lönebildningen.
            Då verkar det faktiskt som om Paavo Vallius inte har varit ute
            på fältet och mött folkets vrede mot den här typen av agerande
            från statens och regeringens sida.
          </note>
          <note>
            Det är självklart att det här har påverkat och försvårat debatten
            kring lönebildningen. Om man inte ens vill se det förstår jag
            att ni kommer att ha problem med detta också fortsättningsvis.
          </note>
          <note>
            Paavo Vallius säger att regeringen har kommit till rätta med
            orimliga lönenivåer för statliga chefer. Det har man inte gjort.
            Man har faktiskt gått emot vad riksdagen har uttalat. Man har
            inte kommit till rätta med det här. Man har godkänt en lönenivå
            som man, enligt arbetsmarknadsministern, tycker är orimlig.
          </note>
          <note>
            Man måste bestämma sig. Antingen följer man riksdagens uttalande
            eller inte. Man kan inte stå på båda sidor samtidigt.
          </note>
          <note>
            Paavo Vallius vill inte ge något besked vad gäller
          </note>
          <note>
            JK:s förslag. Om jag inte minns fel myntade den socialdemokratiske
            finansministern Ernst Wigforss en gång uttrycket: Varje ineffektivt
            använd skattekrona är en stöld från folket. Det är ett väldigt
            bra uttryck.
          </note>
          <note>
            En tydlig deklaration om att ni tycker att JK:s förslag är bra
            skulle ha en uppstramande effekt. Paavo
          </note>
          <note>
            Vallius vill inte ge något besked, men jag ser nu att
          </note>
          <note>
            Socialdemokraternas egen etikexpert har kommit in i kammaren.
            Han vill kanske sätta upp sig på talarlistan för att ge ett besked,
            om inte Paavo Vallius vill göra det.
          </note>
          <note type="speaker">
            Anf. 109 PAAVO VALLIUS (s) replik:
          </note>
          <note>
            Herr talman! Dan Ericsson! Jag sade att regeringen efter majdebatten
            kom med direktiv - den 5 december förra året. Man följer upp detta.
            Så visst har regeringen tagit hand om dessa problem.
          </note>
          <note>
            Lönebildningen och de höga chefslönerna inom staten påverkar
            naturligtvis. Jag har varit med på många fackföreningsmöten och
            hört den här kritiken.
          </note>
          <note>
            Visst påverkar detta, men jag har en tro på att fackföreningsrörelsen
            och arbetsgivarna begriper att man inte kan få reallöneförbättringar
            genom höga löneökningar. Och man kan framför allt inte bekämpa
            arbetslösheten. Jag tror att detta faktum väger betydligt tyngre
            än chefernas löner.
          </note>
          <note>
            Anf. 110 MARGARETA
          </note>
          <note type="speaker">
            ANDERSSON (c):
          </note>
          <note>
            Herr talman! Statens ansvar som arbetsgivare är väldigt stort.
            Det är en mycket stor arbetsgivare. Därför blir den politik som
            staten, i det här fallet, bedriver normerande för många andra
            områden. Det är viktigt att man på jämställdhetsområdet - när
            det gäller lönesättning, arbetstidsfrågor och invandrarfrågor
            - verkligen tar sitt ansvar.
          </note>
          <note>
            Jag har inte stor erfarenhet av samarbete med
          </note>
          <note>
            Statens arbetsgivarverk, men i den utredning om arbetstider som
            jag satt med i för ungefär ett år sedan fick jag en god uppfattning
            om hur man resonerar kring dessa frågor just på arbetstidsområdet.
            Man hade fått fram ett avtal om olika lönevillkor och arbetstidsvillkor
            för det statliga arbetsmarknadsområdet. Man arbetar alltså mycket
            intensivt med dessa frågor på Arbetsgivarverket. Därför har jag
            förhoppningar om att en stor del av dessa frågor kommer att få
            en lösning och att man kommer att följa de riktlinjer som riksdagen
            gav för mindre än ett år sedan. Då kommer man att följa upp de
            riktlinjer som regeringen sedan antog i slutet av 1996.
          </note>
          <note>
            Vi måste också från vår sida, bl.a. genom Riksdagens revisorer,
            se hur dessa riktlinjer följs. Annars finns det risk för att lagar
            och regler från lagstiftande myndigheter kommer att drabbas av
            legitimitetsproblem.
          </note>
          <note>
            Man måste leva som man lär. Vanliga löntagare känner sig besvikna
            och frustrerade när de ser hur de med de högsta inkomsterna drar
            ifrån ännu mer samtidigt som alla andra tillhålls att ställa måttliga
            lönekrav. Exemplets makt är alltså stor. Jag hoppas att man kommer
            till rätta med det här. Och jag förutsätter att man menar allvar
            med de beslut som man fattar även från regeringens sida.
          </note>
          <note>
            Statens löne- och pensionsverk har i dag monopolställning vad
            gäller utbetalningar av bl.a. pensioner på det statliga området.
            Man går också ut på marknaden för att ta till sig närliggande
            områden, t.ex. en del kommuner. Det har uppmärksammats av
          </note>
          <note>
            Kommunsektorns Pensions AB, KPA. Regeringen måste även följa
            upp detta.
          </note>
          <note>
            Jag anser också att man kan avvakta och se vad
          </note>
          <note>
            Konkurrensverket kommer att ha för utlåtande om det här. Men
            sedan skall man följa upp detta och se till att det blir konkurrens
            på lika villkor. Man skall alltså inte behöva ha misstankar om
            att någon får otillbörliga fördelar av att arbeta med en statlig
            monopolverksamhet.
          </note>
          <note>
            Från Centerns sida kommer vi att följa detta arbete. Vi har för
            dagen ingen reservation på området.
          </note>
          <note>
            Därför yrkar jag bifall till hemställan i betänkandet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU8 Jämställdhetspolitiken (skr. 1996/97:41)
          </note>
          <note>
            Mom. 1 (inriktningen av jämställdhetsarbetet)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            231 för utskottet
          </note>
          <note>
            72 för res. 1
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 20 c, 23 fp, 20 v, 15 mp, 11 kd
          </note>
          <note>
            För res. 1: 72 m
          </note>
          <note>
            Frånvarande: 19 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 2 (systemet med dubbla nomineringar)
          </note>
          <note>
            1. utskottet
          </note>
          <note>
            2. res. 3 (fp, v)
          </note>
          <note>
            Votering:
          </note>
          <note>
            259 för utskottet
          </note>
          <note>
            43 för res. 3
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 20 c, 15 mp, 11 kd
          </note>
          <note>
            För res. 3: 23 fp, 20 v
          </note>
          <note>
            Avstod: 1 s
          </note>
          <note>
            Frånvarande: 18 s, 9 m, 7 c, 3 fp, 2 v, 3 mp, 4 kd
          </note>
          <note>
            Mom. 7 (sexuella trakasserier)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            36 för res. 7
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 22 fp, 11 kd
          </note>
          <note>
            För res. 7: 1 fp, 20 v, 15 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 8 (ny lönediskrimineringslagstiftning)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            284 för utskottet
          </note>
          <note>
            20 för res. 8
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp, 15 mp, 11 kd
          </note>
          <note>
            För res. 8: 20 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 9 (jämställdhetsplan, arbetsvärdering m.m.)
          </note>
          <note>
            1. utskottet
          </note>
          <note>
            2. res. 9 (fp, c)
          </note>
          <note>
            3. res. 10 (v)
          </note>
          <note>
            4. res. 11 (mp)
          </note>
          <note>
            Förberedande votering 1:
          </note>
          <note>
            26 för res. 10
          </note>
          <note>
            15 för res. 11
          </note>
          <note>
            263 avstod
          </note>
          <note>
            45 frånvarande
          </note>
          <note>
            Kammaren biträdde res. 10.
          </note>
          <note>
            Förberedande votering 2:
          </note>
          <note>
            47 för res. 9
          </note>
          <note>
            19 för res. 10
          </note>
          <note>
            237 avstod
          </note>
          <note>
            46 frånvarande
          </note>
          <note>
            Kammaren biträdde res. 9.
          </note>
          <note>
            Huvudvotering:
          </note>
          <note>
            225 för utskottet
          </note>
          <note>
            43 för res. 9
          </note>
          <note>
            36 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 71 m, 11 kd
          </note>
          <note>
            För res. 9: 20 c, 23 fp
          </note>
          <note>
            Avstod: 1 m, 20 v, 15 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 11 (jämförelsepersonernas skyldigheter)
          </note>
          <note>
            1. utskottet
          </note>
          <note>
            2. res. 12 (c)
          </note>
          <note>
            Votering:
          </note>
          <note>
            265 för utskottet
          </note>
          <note>
            39 för res. 12
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 23 fp, 1 v, 15 mp, 11 kd
          </note>
          <note>
            För res. 12: 20 c, 19 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 16 (kvinnornas ställning på arbetsmarknaden m.m.)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            3. res. 18 (mp)
          </note>
          <note>
            Förberedande votering:
          </note>
          <note>
            21 för res. 17
          </note>
          <note>
            15 för res. 18
          </note>
          <note>
            268 avstod
          </note>
          <note>
            45 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            268 för utskottet
          </note>
          <note>
            20 för res. 17
          </note>
          <note>
            15 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 20 c, 23 fp, 11 kd
          </note>
          <note>
            För res. 17: 20 v
          </note>
          <note>
            Avstod: 15 mp
          </note>
          <note>
            Frånvarande: 19 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 17 (utredning om integration m.m.)
          </note>
          <note>
            1. utskottet
          </note>
          <note>
            2. res. 19 (kd)
          </note>
          <note>
            Votering:
          </note>
          <note>
            293 för utskottet
          </note>
          <note>
            11 för res. 19
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp, 20 v, 15 mp
          </note>
          <note>
            För res. 19: 11 kd
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 20 (arbetstidsförkortning)
          </note>
          <note>
            1. utskottet
          </note>
          <note>
            2. res. 21 (mp)
          </note>
          <note>
            Votering:
          </note>
          <note>
            267 för utskottet
          </note>
          <note>
            15 för res. 21
          </note>
          <note>
            22 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 19 c, 22 fp, 11 kd
          </note>
          <note>
            För res. 21: 15 mp
          </note>
          <note>
            Avstod: 1 c, 1 fp, 20 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 22 (orsakerna till löneskillnader)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 24 (m)
          </note>
          <note>
            Votering:
          </note>
          <note>
            213 för utskottet
          </note>
          <note>
            72 för res. 24
          </note>
          <note>
            19 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 4 fp, 20 v, 15 mp, 11 kd
          </note>
          <note>
            För res. 24: 72 m
          </note>
          <note>
            Avstod: 19 fp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 23 (utredning om löneskillanader)
          </note>
          <note>
            1. utskottet
          </note>
          <note>
            2. res. 25 (fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 24 (förändring av tjänstesektorn m.m.)
          </note>
          <note>
            1. utskottet
          </note>
          <note>
            2. res. 28 (fp)
          </note>
          <note>
            Votering:
          </note>
          <note>
            213 för utskottet
          </note>
          <note>
            23 för res. 28
          </note>
          <note>
            67 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 5 m, 20 c, 20 v, 15 mp, 11 kd
          </note>
          <note>
            För res. 28: 23 fp
          </note>
          <note>
            Avstod: 67 m
          </note>
          <note>
            Frånvarande: 19 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 27 (det nationella resurscentrumets status m.m.)
          </note>
          <note>
            1. utskottet
          </note>
          <note>
            2. res. 30 (v, c)
          </note>
          <note>
            Votering:
          </note>
          <note>
            250 för utskottet
          </note>
          <note>
            54 för res. 30
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 1 c, 23 fp, 11 kd
          </note>
          <note>
            För res. 30: 19 c, 20 v, 15 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 35 (föräldraförsäkringens utformning)
          </note>
          <note>
            1. utskottet
          </note>
          <note>
            2. res. 32 (fp)
          </note>
          <note>
            3. res. 33 (v)
          </note>
          <note>
            Votering:
          </note>
          <note>
            261 för utskottet
          </note>
          <note>
            23 för res. 32
          </note>
          <note>
            20 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 15 mp, 11 kd
          </note>
          <note>
            För res. 32: 23 fp
          </note>
          <note>
            Avstod: 20 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 39 (sex- och samlevnadsundervisning m.m.)
          </note>
          <note>
            1. utskottet
          </note>
          <note>
            2. res. 36 (v, mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            36 för res. 36
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 22 fp, 11 kd
          </note>
          <note>
            För res. 36: 1 fp, 20 v, 15 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 43 (konsekvensanalyser i propositioner m.m.)
          </note>
          <note>
            1. utskottet
          </note>
          <note>
            2. res. 38 (fp, v, mp, kd)
          </note>
          <note>
            Votering:
          </note>
          <note>
            217 för utskottet
          </note>
          <note>
            84 för res. 38
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 71 m, 3 c
          </note>
          <note>
            För res. 38: 17 c, 22 fp, 20 v, 15 mp, 10 kd
          </note>
          <note>
            Avstod: 1 kd
          </note>
          <note>
            Frånvarande: 18 s, 9 m, 7 c, 4 fp, 2 v, 3 mp, 4 kd
          </note>
          <note>
            Mom. 44 (behovet av jämställdhetsexperter vid statliga myndigheter
            m.m.)
          </note>
          <note>
            1. utskottet
          </note>
          <note>
            2. res. 39 (v)
          </note>
          <note>
            Votering:
          </note>
          <note>
            284 för utskottet
          </note>
          <note>
            20 för res. 39
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp, 15 mp, 11 kd
          </note>
          <note>
            För res. 39: 20 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 47 (jämställdhetsdirektivet)
          </note>
          <note>
            1. utskottet
          </note>
          <note>
            2. res. 41 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            20 för res. 41
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 19 c, 22 fp, 15 mp, 11 kd
          </note>
          <note>
            För res. 41: 20 v
          </note>
          <note>
            Avstod: 1 c
          </note>
          <note>
            Frånvarande: 18 s, 8 m, 7 c, 4 fp, 2 v, 3 mp, 4 kd
          </note>
          <note>
            Mom. 55 (handlingsplanen från FN:s kvinnokonferens)
          </note>
          <note>
            1. utskottet
          </note>
          <note>
            2. res. 44 (v)
          </note>
          <note>
            Votering:
          </note>
          <note>
            264 för utskottet
          </note>
          <note>
            24 för res. 44
          </note>
          <note>
            12 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 72 m, 19 c, 21 fp, 11 kd
          </note>
          <note>
            För res. 44: 1 fp, 20 v, 3 mp
          </note>
          <note>
            Avstod: 12 mp
          </note>
          <note>
            Frånvarande: 20 s, 8 m, 8 c, 4 fp, 2 v, 3 mp, 4 kd
          </note>
          <note>
            Mom. 57 (jämställdhetsarbetet inom FN m.m.)
          </note>
          <note>
            1. utskottet
          </note>
          <note>
            2. res. 45 (v)
          </note>
          <note>
            Votering:
          </note>
          <note>
            281 för utskottet
          </note>
          <note>
            23 för res. 45
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp, 12 mp, 11 kd
          </note>
          <note>
            För res. 45: 20 v, 3 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            AU11 Statlig personalpolitik
          </note>
          <note>
            Mom. 1 (den statliga tjänstepensioneringen m.m.)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            Votering:
          </note>
          <note>
            222 för utskottet
          </note>
          <note>
            82 för res. 1
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 1 m, 20 c, 23 fp, 20 v, 15 mp
          </note>
          <note>
            För res. 1: 71 m, 11 kd
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 2 (kartläggning av avgångsvederlag och lönenivåer)
          </note>
          <note>
            1. utskottet
          </note>
          <note>
            2. res. 3 (mp, kd)
          </note>
          <note>
            Votering:
          </note>
          <note>
            258 för utskottet
          </note>
          <note>
            26 för res. 3
          </note>
          <note>
            20 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp
          </note>
          <note>
            För res. 3: 15 mp, 11 kd
          </note>
          <note>
            Avstod: 20 v
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 3 (lönetak och princip om lönereduktion)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            283 för utskottet
          </note>
          <note>
            21 för res. 4
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 20 c, 23 fp, 14 mp, 11 kd
          </note>
          <note>
            För res. 4: 20 v, 1 mp
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 5 (rimlig nivå på löner m.m.)
          </note>
          <note>
            1. utskottet
          </note>
          <note>
            2. res. 6 (mp, kd)
          </note>
          <note>
            Votering:
          </note>
          <note>
            256 för utskottet
          </note>
          <note>
            48 för res. 6
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 20 c, 23 fp
          </note>
          <note>
            För res. 6: 1 s, 1 m, 20 v, 15 mp, 11 kd
          </note>
          <note>
            Frånvarande: 18 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 6 (handlingsprogram för minskade förmögenhetsklyftor i samhället)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            21 för res. 7
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 20 c, 23 fp, 14 mp, 11 kd
          </note>
          <note>
            För res. 7: 20 v, 1 mp
          </note>
          <note>
            Frånvarande: 19 s, 8 m, 7 c, 3 fp, 2 v, 3 mp, 4 kd
          </note>
          <note>
            Mom. 9 (rekrytering av anställda med invandrarbakgrund m.m.)
          </note>
          <note>
            1. utskottet
          </note>
          <note>
            2. res. 9 (v)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av förste vice talmannen medgav kammaren att skatteutskottets
            betänkanden SkU8 och
          </note>
          <note>
            SkU11 fick avgöras i ett sammanhang vid avslutad debatt.
          </note>
          <note>
            6 § Inkomstskatter m.m.
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU15
          </note>
          <note>
            Inkomstskatter m.m.
          </note>
          <note type="speaker">
            Anf. 111 CARL FREDRIK GRAF (m):
          </note>
          <note>
            Herr talman! Dagens första ärende från skatteutskottet ger möjligheter
            att finna flera olika infallsvinklar till den skattepolitiska
            debatten. Jag tänker inte kommentera samtliga reservationer eller
            rubriker i betänkandet. I stället vill jag lyfta fram några avsnitt
            som jag tycker att det finns särskild anledning att debattera
            i dag.
          </note>
          <note>
            Det är naturligt att börja med inkomstskatterna.
          </note>
          <note>
            De senaste dagarna har det kommit flera rapporter om det höga
            svenska skattetrycket. I slutet av februari meddelade Statistiska
            centralbyrån att inkomstskatten nu är nästan lika hög som före
            skatteomläggningen.
          </note>
          <note>
            En av tankarna med skattereformen var att endast de 10 % av skattebetalarna
            som tjänade mest skulle betala mer än kommunalskatt. I dagsläget
            betalar emellertid nästan hälften av alla som har inkomster av
            heltidsarbete de höga skatterna, inklusive den s.k.
          </note>
          <note>
            värnskatten.
          </note>
          <note>
            Omläggningen finansierades bl.a. med breddad skattebas, höjd
            moms och höjningar av andra indirekta skatter. Det hushållen nu
            märker av är emellertid ingenting annat än just höjda skatter.
            I många hushåll är skatterna numera den i särklass största utgiften.
            Inte minst de orimligt höga fastighetsskatterna och energiskatter
            har lett till detta.
          </note>
          <note>
            För övrigt har riksdagens ledamöter även i dag möjlighet att
            sänka fastighetsskatten. Av betänkandet att döma kommer det inte
            att bli majoritet för det förslaget, vilket många medborgare ute
            i landet har anledning att beklaga.
          </note>
          <note>
            Lars Hedfors är en av dem som i riksdagen arbetade med att lotsa
            skattereformen genom skatteutskottet i början av 90-talet. Han
            kan se tillbaka på en period där stora delar av reformens syfte
            förfelats, och han är själv en av dem som mest verksamt har bidragit
            till detta.
          </note>
          <note>
            Min fråga till Lars Hedfors är naturligtvis: Är Lars
          </note>
          <note>
            Hedfors nöjd med denna utveckling? Eller är det rent av så att
            han tänker höja skatterna ytterligare för att bli nöjd?
          </note>
          <note>
            I går presenterades en utredning som Erik Norrman vid Lunds universitet
            gjort. Den visar att en svensk industriarbetare får betala drygt
            60 % av lönen i skatt. Det innebär det högsta skattetrycket jämfört
            med de tretton andra länder som ingår i jämförelsen.
          </note>
          <note>
            I två andra europeiska länder i vårt närområde, nämligen Finland
            och Tyskland, är man nu i full färd med att genomföra stora skattesänkningar.
            Dessa båda länder har liksom Sverige tragiskt hög arbetslöshet
            och betydliga offentliga åtaganden. De har också flera andra likheter
            med Sverige avseende ekonomi och arbetsmarknad.
          </note>
          <note>
            I Finland avser man att sänka den genomsnittliga skattesatsen
            med 5 % under nästa och det därpå följande året. Totalt räknar
            man med sänkta skatter med ca 14 miljarder svenska kronor.
          </note>
          <note>
            I Tyskland är tanken att gå ännu längre. Den högsta marginalskatten
            sänks från 53 till 35 %. Den genomsnittliga skattesatsen tänker
            man sänka med 10
          </note>
          <note>
            procentenheter.
          </note>
          <note>
            I båda fall avser man att kompensera detta bl.a.
          </note>
          <note>
            genom basbreddningar, men inte så att de fullt ut kompenserar
            inkomstbortfallet.
          </note>
          <note>
            För mig är det märkligt att socialdemokraterna här i Sverige
            vill hålla fast vid det höga svenska skattetrycket. Det fördärvar
            incitamentet till arbete och sparande. Det för oss ännu längre
            in i den politikerstyrda ekonomin, där allt mindre utrymme lämnas
            åt medborgarnas självständiga och berättigade ansvar och beslutsfattande.
            Vi måste bryta denna utveckling så att var och en kan leva på
            sin lön. Detta självklara är tyvärr ingen självklarhet för många
            medborgare i dagens Sverige.
          </note>
          <note>
            I betänkandet finns också ett avsnitt om tjänstesektorn. Dagens
            debatt blir i denna del, liksom i många andra delar för övrigt,
            en repris från höstens budgetdebatt. Flera av de yrkanden som
            finns med i de enskilda motioner som behandlas i betänkandet behandlade
            vi i höstas med anledning av partimotioner.
          </note>
          <note>
            Vi har från vårt håll lagt fram förslag om t.ex.
          </note>
          <note>
            skattereduktion för vissa hushållstjänster och avdrag för arbetskostnader
            vid reparation och underhåll av egna bostäder. Det är en början
            på vägen att omvandla svarta jobb till vita, och att över huvud
            taget skapa en arbetsmarknad i en tjänstesektor som kan erbjuda
            människor arbete.
          </note>
          <note>
            Det finns emellertid anledning att bredda debatten.
          </note>
          <note>
            Om några dagar kommer Tjänsteutredningen med sitt betänkande.
            Det skall bli intressant att se om den debatt som följer på den
            utredningen kan föras i ett mindre låst och mer sakligt tonläge
            än vad som många gånger varit fallet de senaste åren.
          </note>
          <note>
            När Anne-Marie Pålsson och Erik Norrman startade debatten genom
            att lägga fram sin modell för att få en fungerande marknad för
            hushållstjänster hade förslagen det goda med sig att debatten
            kom i gång med en rivstart. Tyvärr ledde det också till att socialdemokraterna
            låste sig för fortsatt diskussion av ideologiska skäl. Jag skulle
            välkomna en öppnare attityd framöver, en attityd som innebär en
            chans att förutsättningslöst se över möjligheterna att minska
            skattekilarna i tjänstesektorn för att minska arbetslösheten.
          </note>
          <note>
            Detta innebär naturligtvis ingen helhetslösning av arbetslöshetsfrågan,
            men jag är övertygad om att den innehåller dellösningar som kan
            vara mycket intressanta för utvecklingen av ekonomin och arbetsmarknaden.
          </note>
          <note>
            Skatteväxlingskommittén är nu klar med sin utredning om möjligheterna
            att genom höjda miljö- och energiskatter skapa utrymme för sänkta
            skatter på arbete. Det vore naturligtvis bra med sänkta skatter
            på arbete. Vi ser emellertid också möjligheten att pröva olika
            typer av administrativa regleringar och ekonomiska styrmedel,
            som även kan innefatta subventioner av olika verksamheter och
            teknik för att uppnå målet en bättre miljö. Det finns inslag av
            detta redan i dag, men det finns anledning att söka efter fler
            metoder.
          </note>
          <note>
            Utredningen ger emellertid enligt vår mening inget belägg för
            att det finns stora möjligheter att på ett framgångsrikt sätt
            få fram såväl miljö- som samhällsekonomiska vinster med en skatteväxling.
          </note>
          <note>
            Basen för miljöskatterna är ju inte konstant. Höjs dessa skatter
            dramatiskt kan det förvisso leda till att vissa för miljön skadliga
            aktiviteter försvinner, och det är ju bra. Men det kan också leda
            till att viss produktion, som i en internationell jämförelse trots
            allt är mycket miljövänlig, flyttas till länder där högre utsläppsnivåer
            tillåts. Eftersom miljöproblemen är globala kommer de ändå att
            komma tillbaka till oss bakvägen.
          </note>
          <note>
            Vi måste koppla isär de mycket viktiga frågorna om ekonomiska
            styrmedel för att minska miljöbelastningen i samhället och behovet
            av att sänka skatten på arbete. Det råder inget jämviktsförhållande
            mellan miljöskatter och skatter på arbete.
          </note>
          <note>
            Det finns några yrkanden i betänkandet som jag tycker är intressanta
            ur arbetsmarknadspolitisk synpunkt. Jag menar att vi i betydligt
            större utsträckning än hittills måste koppla ihop skattediskussionerna
            med situationen på arbetsmarknaden. I höstas hade vi anledning
            att föra ett resonemang kring frågan om att utvidga rätten till
            avdrag för arbetsrum i hemmet, i syfte att underlättande små-
            och nyföretagande. I dag vill jag peka på ytterligare tre detaljfrågor,
            som jag menar förtjänar större uppmärksamhet än vad som kanske
            blir fallet vid en första anblick.
          </note>
          <note>
            Förmån av datautrustning och datautbildning hanteras i dag olika
            beroende på hur skickliga företagen är att tolka skattelagstiftningen.
            Vi moderater har ställt oss bakom en motion av Ingvar Eriksson
            och
          </note>
          <note>
            Jeppe Johnsson där förslag från regeringen begärs som gör datautbildning
            skattefri. Medborgarna och samhället i allmänhet har ett stort
            intresse av att öka datakunskaperna för att alla skall kunna fungera
            bättre på arbetsmarknaden nu och i framtiden.
          </note>
          <note>
            Vi riskerar att förlora viktiga möjligheter till kompetensutveckling
            till en kostnad av försumbara skatteintäkter om inte vi får en
            ordning som innebär att datautbildning skall vara skattefri. Intresset
            finns både hos företagen och hos enskilda individer. Låt därför
            inte skattereglerna krångla till detta!
          </note>
          <note>
            I en moderat partimotion finns också ett yrkande om en utredning
            av reglerna för dubbel bosättning.
          </note>
          <note>
            Skall vi få en arbetsmarknad som fungerar, där kraven på rörlighet
            hela tiden ökar och där människor byter arbetsplatser allt oftare,
            så måste skattereglerna anpassas efter detta. Det finns skäl att
            tro att reglerna om dubbel bosättning är en sådan regel som behöver
            moderniseras, så att det blir möjligt för människor att söka arbeten
            där de finns eller där deras kompetens kommer till sin rätt.
          </note>
          <note>
            Den sista punkten i den del som jag vill peka på gäller möjligheten
            till skattefria kompetenskonton.
          </note>
          <note>
            Det nödvändiga livslånga lärandet kommer att innebära en större
            grad av personligt ekonomiskt åtagande.
          </note>
          <note>
            För att öppna möjligheter för detta finns i betänkandet ett förslag
            om att regeringen skall återkomma med en lagstiftning som gör
            detta möjligt. Detta är en möjlighet som riksdagen bör ta till
            vara, inte minst efter höstens riksdagsbeslut, som innebar moms
            på utbildning i en utsträckning som motverkar människors strävan
            att förkovra sig.
          </note>
          <note>
            Till slut, herr talman, vill jag ta upp frågan om änkepensionerna.
            Socialdemokraterna och Centern beslutade under hösten att änkepensionerna
            skulle inkomstprövas. I vart fall Centern tycks, enligt ett nyhetsinslag
            på TV häromdagen, ha trott att denna inkomstprövning endast gällde
            arbetsinkomster. När nu blanketter skickas ut till änkorna så
            har det säkert gått upp även för Centern att inkomstsamordningen
            även gällde pensionsinkomster. Dessutom beräknas en fiktiv avkastning
            av innehav av kontanter, fordon, värdepapper, kanske en tavla
            etc., som vida överstiger den avkastning som en investering av
            ett sådant slag leder till för en person som inte är änka.
          </note>
          <note>
            Vi moderater har hela tiden sagt nej till denna försämring för
            änkorna. Det är ett brott mot den överenskommelse som träffades
            i samband med att beslut om ändrade regler fattades i slutet på
            80-talet. Det är också ett hårt slag mot en grupp som i regel
            inte kan påverka sin inkomster. Dessa pensionärer drabbas av en
            förändring av retroaktiv karaktär.
          </note>
          <note>
            Men det stannar inte vid detta. Det blir också konsekvenser på
            skatteområdet. Marginaleffekterna för den änka som kanske trots
            allt kan påverka sin inkomst och tjäna några tusenlappar kan bli
            uppåt
          </note>
          <note>
            27 000 kr, vilket naturligtvis är fullständigt otillständigt.
            Det har sagts att det inte är så många som drabbas av denna skatteeffekt.
            Enligt min mening räcker det att det är en enda person. Svensk
            skattelagstiftning skall inte få innehålla regler som ger sådana
            effekter att de uppenbarligen strider mot allt sunt förnuft.
          </note>
          <note>
            Jag har i olika sammanhang hört att Centern börjat vackla i änkepensionsfrågan.
            Jag hoppas att både
          </note>
          <note>
            Socialdemokraterna och Centern snarast omprövar hela frågan,
            och inte bara skattedelen.
          </note>
          <note>
            Herr talman! Jag står bakom samtliga reservationer som Moderaterna
            skrivit på i utskottet, men nöjer mig med att yrka bifall till
            reservation 1 under mom. 1
          </note>
          <note>
            och reservation 2 under mom. 3.
          </note>
          <note type="speaker">
            Anf. 112 KARIN PILSÄTER (fp):
          </note>
          <note>
            Herr talman! I höstas, när det var 700 dagar kvar till valet,
            hade vi i Folkpartiet en liten kampanj på temat: Det finns 700
            000 arbetslösa. Håll ut! Det är bara 700 dagar kvar till valet.
            I dag är det i stället
          </note>
          <note>
            715 000 personer som är arbetslösa, och det är 560
          </note>
          <note>
            dagar kvar till valet. Valet kommer närmare, men arbetslösheten
            minskar inte i samma takt, utan den går upp.
          </note>
          <note>
            AMS, som hittills alltid har varit för optimistiskt, räknar med
            att arbetslösheten 1998 kommer att uppgå till minst 12 %. AMS
            har begärt drygt 70 miljarder kronor, dvs. fem och en halv miljard
            mer än vad regeringen räknat med för i år.
          </note>
          <note>
            Lika illa är det att antalet personer som hade jobb i januari
            var nästan 90 000 mindre än för ett år sedan.
          </note>
          <note>
            Varslen ökar fortfarande, och de lediga platserna minskar. Men
            de nya jobb vi behöver lyser med sin frånvaro, trots att solen
            nu börjat lysa på oss alla.
          </note>
          <note>
            De närmaste åren är därför ingen utmaning större än kampen mot
            arbetslösheten och kampen för nya jobb. Den liberala politiken
            är helt inriktad på att skapa förutsättningar för jobb, framför
            allt genom företagande. Fler företagare ger nämligen fler företag,
            som ger fler jobb. Vad vi behöver i det här landet är fler skattebetalare
            - inte fler skatter. Vi behöver fler skattebetalare för att kunna
            finansiera vård, utbildning och omsorg.
          </note>
          <note>
            Herr talman! Även om vi i Folkpartiet kanske var sena med att
            börja använda uttrycket grön skatteväxling har vårt parti av tradition
            varit drivande för att använda ekonomiska styrmedel i miljöpolitiken.
            Den stora skattereformen för fem sex år sedan innehöll också ett
            stort inslag av vad vi i dag kallar för skatteväxling - omkring
            20 miljarder kronor. Utan att alls vara någon mirakelmedicin som
            löser alla problem är skatteväxling förnuftigt. Vi skall fortsätta
            att skifta beskattning av arbete mot beskattning av miljöförstöring
            och resursförbrukning. Vi i Folkpartiet har därför tillsammans
            med alla övriga partier utom Moderaterna ställt oss bakom en sådan
            inriktning i Skatteväxlingskommittén. Exakt hur detta skall inrättas
            och i vilken takt det skall ske får vi jobba vidare med tillsammans
            och i takt med att omvärlden genomför liknande förbättringar.
            Det är förnuftigt att fortsätta att skifta arbetsbeskattning mot
            beskattning av miljöförstöring därför att vi behöver sänka skatten
            på arbete och vi behöver fortsätta att använda ekonomiska styrmedel.
            Det är ingen universallösning, men det är en del i en vettig politik.
          </note>
          <note>
            Herr talman! När nu Sverige behöver fler företagare, fler företag
            och fler jobb så kan inte det fungera utan en expanderande tjänstesektor.
            Hela förmiddagen och mitt på dagen har kammaren debatterat jämställdhetsfrågor.
            De här sakerna hör faktiskt ihop. Det är nämligen nu och här,
            i den här debatten och i andra ekonomiska debatter, som viktiga
            delar av de reala möjligheterna till jämställdhet avgörs. Om kvinnor
            och män skall ha lika möjligheter och lika chanser till jobb,
            utveckling, fritid och till att helt enkelt bara vara den man
            själv vill utan att styras av fördomar och förutfattade meningar
            måste de ekonomiska villkoren vara jämställda - och det är de
            inte i dag.
          </note>
          <note>
            Vi måste släppa loss tjänstesektorn, bryta de offentliga monopolen
            och ha en rimlig beskattning på vårt arbete. Många kvinnor finns
            i de offentliga tjänstejobben, som vi inte har råd att betala
            för fullt ut. Ytterligare många andra har sina affärsidéer inom
            tjänstesektorn. Om vi vill öka deras möjligheter till ett eget
            företagande, öka möjligheterna för fler arbetsgivare att kunna
            utvecklas inom sitt jobb, bredda sin verksamhet och få vettiga
            utkomstmöjligheter måste sänkta kostnader på arbete och förenklade
            regler vara viktiga delar.
          </note>
          <note>
            Det är därför vi i Folkpartiet har lagt fram just sådana förslag.
            Vi vill helt ta bort arbetsgivaravgifterna för hushållsnära tjänster,
            och sänka momsen på den s.k. turistnäringen. Servicecheckar bör
            införas för att kunna förenkla regelverket för dem som vill ge
            sig in i detta. Regeringen har satt till en utredning, men den
            har inget tydligt uppdrag att verkligen utforma lättnader inom
            den hushållsnära sektorn. Det har fortfarande heller inte hänt
            något konkret med Riksskatteverkets förslag om servicecheckar.
            Utredningen om tjänstesektorn har fått underlagsrapporter som
            rätt entydigt visar att det är samhällsekonomiskt effektivt att
            sänka beskattningen på hushållsnära tjänster, dvs.
          </note>
          <note>
            tjänster som innebär att någon vill sälja sin tid och sitt kunnande
            till någon annan människa i hans eller hennes egenskap av privatperson.
          </note>
          <note>
            Dessa skattesänkningar kan förstås få litet olika effekter beroende
            på hur man utformar dem. Men det är inte det som är det viktiga,
            utan det viktiga är att man släpper på prestigen och på sina ideologiska
            bindningar och kommer loss och gör någonting.
          </note>
          <note>
            Men vad har regeringen gjort då? Jo, de skattemässiga stimulanser
            som hittills kommit fram har varit helt inriktade på de sektorer
            där män jobbar och där män nyttjar: Köpa bil, köra bil, reparera
            hus och bygga om hus. Då är jobben viktigare än principerna!
          </note>
          <note>
            Då kallar man det inte för subventioner, och då är det inget
            tal om drängar eller att var och en skall sköta sitt. Skatterabatt
            för att måla fönster? Ja visst - viktigt för att män skall få
            arbetstillfällen. Men ve den kvinna som vill köpa fönstertvätt!
          </note>
          <note>
            Så länge skatterabatter och stimulans till företagande är könsdiskriminerande
            kan man inte med bästa vilja i världen hävda att världens mest
            jämställda regering tillämpar mainstreaming i den ekonomiska politiken.
          </note>
          <note>
            Herr talman! Det finns många fler exempel på att skattepolitiken
            inte alls har nåtts av ett jämställt synsätt. Sambeskattning av
            förmögenhet, reglerna för bilavdrag till och från jobbet och förmånsvärderingar
            är några tydliga exempel. Vi har många decennier att ta igen.
            Inom de här områdena tror jag att det framför allt handlar om
            att kvinnor och män som delar ansvaret för hem och barn helt enkelt
            inte har varit med tillräckligt mycket i utformningen av den ekonomiska
            politiken. Det här är ju någonting som är lika angeläget för männen
            som för kvinnorna i framtiden. Jag tror att vi måste försöka skynda
            på den utvecklingen.
          </note>
          <note>
            Detta visar ju hur viktigt det är att vi har alla sorters människor
            med i beslutsprocesserna. Det är bara då som alla verkligheter
            och alla vardagar också avspeglas och ger avtryck i besluten.
          </note>
          <note>
            Herr talman! Det här betänkandet handlar om de framtida skattevillkoren
            på en lång rad disparata områden. Jag har velat lyfta fram det
            som är det allra viktigaste för oss nu, nämligen att skapa förutsättningar
            för fler jobb och att skapa bra villkor för en expanderande tjänstesektor.
            Det finns många andra intressanta frågor här som t.ex. att kunna
            skapa en levande utveckling i våra bostadsområden. Det har funnits
            olika förslag på hur man skall kunna få vettiga villkor för självförvaltning,
            men jag har inte tagit upp det.
          </note>
          <note>
            Det finns en sak till som jag vill ta upp. Socialdemokraterna
            och Centern har drivit igenom försämringar av änkepensionerna.
            Vi tycker givetvis inte att detta är rimligt. Det är inte rimligt
            att människor som redan har det svårt skall drabbas av en så stor
            besparing. Det är ett brott mot den tidigare överenskommelsen,
            och det är socialt okänsligt. Den här avtrappningen påverkar också
            det särskilda grundavdraget. Vid vissa inkomstkombinationer kan
            det bli helt förödande marginaleffekter. De märkliga effekterna
            av det här beslutet har tydligen börjat klarna även för dem som
            står bakom beslutet. Beslutet framstår då som allt märkligare.
          </note>
          <note>
            Om inte marginaleffekten när det gäller beskattningen var avsiktlig,
            precis som avräkningen mot pensionsförsäkringarna inte var det,
            kan man ju hoppas på en förändring. Tyvärr har det hittills visat
            sig att man inte kan lita på att löften om förändringar verkligen
            genomförs. Därför har jag velat ställa mig bakom en reservation
            om ett tillkännagivande till regeringen i just den här frågan.
          </note>
          <note>
            Herr talman! Jag står givetvis bakom alla reservationer till
            betänkandet som jag har skrivit under, men jag yrkar bara bifall
            till nr 2 och nr 6.
          </note>
          <note type="speaker">
            Anf. 113 RONNY KORSBERG (mp):
          </note>
          <note>
            Herr talman! De flesta av de förslag som vi behandlar i det här
            betänkandet i dag är frågor som vi har behandlat många gånger
            här i kammaren. Därför skall jag försöka att koncentrera mina
            inlägg till det som kanske är litet nytt.
          </note>
          <note>
            Jag kommer att uppehålla mig vid tre olika saker.
          </note>
          <note>
            För det första detta med skatteväxlingen. Redan när
          </note>
          <note>
            Miljöpartiet bildades för snart 17 år sedan började tankarna
            på att det var något galet i skattesystemet att växa fram. Miljöpartiet
            har hela tiden drivit frågan att man borde öka på skatten och
            göra det dyrare att släppa ut skit i naturen och att förbruka
            resurser som inte återskapas igen. I stället borde skatten på
            arbete sänkas, eftersom vi behöver ha arbete. Det är än mer aktuellt
            i dag.
          </note>
          <note>
            Under de senaste ett och ett halvt åren har jag själv deltagit
            i arbetet i Skatteväxlingskommittén som ledamot för Miljöpartiet
            och kunnat följa jobbet från insidan. Till min och Miljöpartiets
            glädje har en övervägande majoritet i kommittén kommit fram till
            att skatteväxling är ett bra sätt att försöka komma till rätta
            med en del av de problem som vi står inför. Det gäller dels miljöproblemen,
            dels arbetslöshetsproblemen. Det är bara Moderaterna som har ställt
            sig utanför den här idén, och det tycker jag är litet intressant
            nu när vi har ett förslag från den här kommittén.
          </note>
          <note>
            När jag ser Moderaternas reservation i det här betänkandet blir
            jag litet fundersam. Å ena sidan säger de att sänkt skatt på arbete
            är en bra idé, och det är vi alla överens om. Sedan säger de,
            eller har åtminstone tidigare sagt, att miljöskatter nog inte
            är så dumt egentligen. Men nu hör vi att det finns en betydande
            glidning i terminologin från Moderaterna. Nu talar de i stället
            om en ändrad inriktning av diskussionen kring hur man skall komma
            till rätta med miljöproblemen och de finansiella instrumenten.
            De talar mer om subventioner till ny teknik osv.
          </note>
          <note>
            Men om de ändå lever i den tron att det finns en anledning att
            försöka komma åt detta på något sätt, frågar man sig bekymrat
            hur Moderaterna kommer fram till den slutsatsen att det är bra
            att sänka skatten på arbete och att höja skatten på miljöfarligt
            utsläpp, men om görs det samtidigt så går det inte alls. Om man
            sedan kallar det skatteökning på miljöfarliga utsläpp eller liknande,
            eller om man vill kalla det subventioner spelar kanske inte så
            stor roll. Det är mer en teknisk fråga.
          </note>
          <note>
            I stället tycker jag att det vore naturligt att Moderaterna kom
            fram till att det vore en mycket bra idé att skatteväxla. Det
            ger ju var och en möjlighet att sänka skatten, eftersom det utgår
            ifrån att vi skall ha ett oförändrat skattetryck. Om man då förbättrar
            sitt beteende och minskar sina utsläpp, sjunker ju skatten automatiskt.
            Och det är ju det som Moderaterna alltid säger att de vill åstadkomma.
            Det kunde vara intressant att höra från Carl Fredrik Graf hur
            den ekvationen går ihop.
          </note>
          <note>
            Sedan måste jag tyvärr också vända mig till Folkpartiet. Jag
            kan även där märka en viss glidning. Min enkla fråga till Karin
            Pilsäter är: Ångrar Folkpartiet att ni skrev under Skatteväxlingskommitténs
            förslag?
          </note>
          <note>
            I det anförande som Karin Pilsäter hade markerade hon två gånger
            att detta naturligtvis inte är något mirakelmedel. Hon talar om
            att vi måste jobba vidare med omfattningen och utformningen. Sedan
            glömmer hon, eller hoppar avsiktligt över, att när det gäller
            anknytningen till det internationella beteendet säger kommittén
            att om Sverige väljer att skatteväxla i stor skala, vad det nu
            är, skall vi naturligtvis vara uppmärksamma på hur man gör i andra
            länder. Det kan vara ganska svårt att genomföra en stor skatteväxling.
          </note>
          <note>
            Men vad är då det?
          </note>
          <note>
            Man kan ju diskutera om den uppgörelse som
          </note>
          <note>
            Folkpartiet var med om för några år sedan, som även
          </note>
          <note>
            Karin Pilsäter hänvisade till, var stor eller inte. Det kunde
            vara bra med ett klargörande från Folkpartiet om de fortfarande
            står fast vid att det är ett bra instrument och att de inte har
            ångrat att de skrev på det här.
          </note>
          <note>
            Vi i Miljöpartiet är i alla fall glada för att det äntligen har
            slagits fast att skatteväxling är ett verksamt medel för de mål
            vi har. Nu har vi en annan plattform att jobba ifrån när vi diskuterar
            skatteväxling. Tidigare har det hela tiden varit frågan om att
            vi skall diskutera om skatteväxling är något att ha eller inte.
            Nu har vi svaret.
          </note>
          <note>
            Sedan hänvisar också Moderaterna till utredningen och säger att
            det blir så dyrt. Det är intressant att notera att i reservationen
            säger de att om man bortser ifrån miljöförbättringarna, är det
            svårt att finna något belägg för att skatteväxling skulle vara
            bra. Då kan man fråga sig varför man skall bortse ifrån miljöförbättringarna
            när det är just en av de saker man vill uppnå. Det är något konstigt
            i det resonemanget. Men det får vi kanske också en förklaring
            på från Carl
          </note>
          <note>
            Fredrik Graf.
          </note>
          <note>
            Herr talman! Den andra frågan jag vill ta upp gäller självförvaltning.
            Där har vi i Miljöpartiet också länge drivit tanken att de som
            tar del i självförvaltningen i ett hus och jobbar i bostadsområdet
            där de bor kan få en hyresreduktion. Detta har i vissa fall lett
            till oönskade skatteeffekter, dvs. skattemyndigheterna vill att
            den här hyressänkningen skall beskattas. Nu kommer det enligt
            uppgift ett sådant förslag, och det tycker vi är mycket bra.
          </note>
          <note>
            En sak som har förbigås med relativt stor tystnad i betänkandet
            - det har diskuterats i utskottet - är det förslag som Miljöpartiet
            har lagt fram om att utöka detta. Det knyter delvis an till andra
            diskussioner om tjänstebeskattning och reduktioner och subventioner
            där. Om man tittar på hur människor har det, kan man se att i
            många bostadsområden har det av olika skäl blivit en ganska stor
            ansamling av människor som är arbetslösa och socialbidragsberoende.
            Det är ett enormt problem hur man skall få dessa människor att
            återfå tron på tillvaron och att det faktiskt finns en framtid
            även för dem.
          </note>
          <note>
            Ett sätt är att försöka mobilisera folk i olika områden, s.k.
            social mobilisering. Det här kräver att man är litet fantasifull
            och tar till alla de verktyg som finns.
          </note>
          <note>
            Ett sätt är att bygga nätverk och skapa meningsfull sysselsättning
            för människor, att se till att de blir engagerade, att de deltar
            i olika demokratiska processer och att de blir aktiva - att man
            utvecklar det sociala kapital som finns hos människor.
          </note>
          <note>
            Därför har vi föreslagit att idén om självförvaltning inte bara
            skall sträcka sig till att man hjälper till att rusta upp gården,
            eller vad det nu kan handla om, utan man skall också kunna delta
            i s.k. bytesringar.
          </note>
          <note>
            Bytesringar betyder att man kan lämna in sina begagnade varor
            - för den delen även nya om man vill bli av med dem - och för
            dem få antingen poäng eller omedelbart byta till sig andra saker.
          </note>
          <note>
            Men, menar vi från Miljöpartiet, det borde också vara möjligt
            att byta in en del av sin arbetskraft eller kompetens, dvs. tjänster
            som jag har med mig men som jag kanske har svårt att finna avsättning
            för.
          </note>
          <note>
            Kanske har jag inte kompetens att starta företag, att börja sälja
            och att dra i gång hela den apparat som det innebär.
          </note>
          <note>
            Det är intressant att notera att när vi i skatteutskottet i höstas
            var på Island fick vi lära oss att man där får tjäna upp till
            70 000 kr, om jag minns rätt, utan att man behöver betala någon
            skatt för detta.
          </note>
          <note>
            I linje med det har vi föreslagit att man kanske upp till ett
            halvt basbelopp kan erbjuda sina tjänster och mot dem i stället
            byta till sig varor som man behöver. För t.ex. invandrare som
            kommer till Sverige och som vi vet ofta har med sig mycket bra
            kompetens men som inte kommer in på den svenska arbetsmarknaden,
            skulle det innebära att de kan byta tjänster, både med varandra
            och med andra utanför den grupp de tillhör.
          </note>
          <note>
            Det tror jag skulle vara ett mycket effektivt och verksamt sätt
            att få människor i aktivitet. Det skulle vara ett sätt att få
            igång de nätverk som krävs för att man skall känna att man behövs
            och att man har någonting att bidra med i samhället. Det är ett
            av de förslagen.
          </note>
          <note>
            Därför, herr talman, yrkar jag bifall till vår reservation 9,
            som även innehåller förslag om att självförvaltning också skall
            innebära möjlighet att byta tjänster upp till ett halvt basbelopp.
          </note>
          <note>
            Den tredje frågan jag tänkte ta upp är den eviga frågan om fastighetsskatten.
            Den har vi som jag tidigare sade debatterat många gånger här i
            kammaren.
          </note>
          <note>
            Det rör sig åt rätt håll, får man väl säga, även om det går långsamt.
            För några veckor sedan kunde vi läsa i
          </note>
          <note>
            Dagens Industri att det nu är utredningar på gång. Jag vill dra
            mig till minnes att förra gången vi diskuterade detta hade jag
            en ordväxling med både Inger Lundberg från Socialdemokraterna
            och Rolf Kenneryd från
          </note>
          <note>
            Centern om behovet av att se över frågan om hur man beskattar
            fastigheter.
          </note>
          <note>
            Vi i Miljöpartiet menar att dagens system för att beskatta fastigheter
            är galet - om grannen säljer sin kåk dyrt får jag betala mer skatt.
            Det har vi protesterat emot. Vi har dessutom krävt att man skall
            fasa ut fastighetsskatten och hitta ett annat system. Det svar
            vi tidigare har fått från representanter för majoriteten har varit
            att det är ett bra system. Det har kanske sina brister, och det
            skall ses över.
          </note>
          <note>
            Nu har man tydligen vaknat till ordentligt i regeringen - det
            tycker vi är trevligt - och tillsatt två olika utredningar. Det
            är dels en offentlig utredning som skall titta på själva fastighetstaxeringsförfarandet,
            dels en utredning som görs inom departementet om hur de förslag
            som kan finnas skulle slå ur fördelningssynpunkt. Det är min förhoppning
            att man inte gör den i akt och mening att se om man kan slå ihjäl
            andra förslag. Jag hoppas att man i stället verkligen objektivt
            prövar de andra alternativa möjligheter som finns att ta ut skatt.
          </note>
          <note>
            En annan möjlighet som vi har pekat på från Miljöpartiet är att
            i större utsträckning låta kommunerna ta ut avgifter eller skatter
            för att klara av de kostnader som man har. Det är bara några veckor
            sedan vi i skatteutskottet blev uppvaktade av representanter från
            ett antal kommuner i landet. Man drabbas mycket av att man har
            höga kostnader för sin service, men fastighetsskatterna går inte
            till kommunerna. Det här är ett stort problem för många kommuner
            som är turistorter. Man har självklart också intäkter, men det
            finns ändå anledning att titta på om det finns en obalans.
          </note>
          <note>
            I det här sammanhanget finns det en motion från kristdemokraterna
            som tar upp möjligheten att ta ut kommunala avgifter i kommunerna.
            Miljöpartiet har tidigare också motionerat om detta, dock inte
            just nu.
          </note>
          <note>
            Därför vill jag i det här sammanhanget yrka bifall till reservation
            18, som just tar upp det, med anledning av den motionen. Vi tycker
            att det är väl värt att pröva, och vi vill skicka med det till
            representanterna för majoriteten här i riksdagen när vi nu ser
            fram emot ändrade regler för fastighetstaxeringen.
          </note>
          <note type="speaker">
            Anf. 114 KARIN PILSÄTER (fp) replik:
          </note>
          <note>
            Herr talman! När jag lyssnade på Ronny Korsberg fick jag litet
            grand intryck av att han försökte koka soppa på en spik. Jag trodde
            att jag gjorde mycket klart att vi tycker att det är en bra idé
            med skatteväxling. Vi har självklart inte ångrat oss. Däremot
            tycker jag att det ändå är viktigt att poängtera att skatteväxling
            som begrepp inte är någon mirakellösning som hjälper mot skoskav
            och hål i ozonskiktet på samma gång. Men det kan vara ett verksamt
            sätt att nå en bit på vägen mot viktiga mål.
          </note>
          <note>
            Vi tycker heller inte att man skall låsa tankegångarna vid själva
            växlingen. Man måste kunna pröva skatter och avgifter på miljöförstöring
            för sig, beskattningen av arbete och utformningen av den beskattningen
            för sig och skattetrycket för sig. Det är det jag menar. Man kan
            inte se det här som det enda sätt på vilket vi skall attackera
            och som den enda lösningen på alla våra problem. Så nu hoppas
            jag att den saken är klargjord.
          </note>
          <note>
            Jag reagerade också litet på Ronny Korsbergs idéer om bytesringar,
            trappstädning o.s.v. Jag tror att de funderingarna från Miljöpartiet
            egentligen bara är en avspegling av det höga skattetrycket på
            tjänster privatpersoner emellan. Det kan vi inte lösa genom att
            inrätta någon sorts dual ekonomi, med en löne- och skatteekonomi
            och en bytesekonomi där vi prövar nyttighetsgraden eller lämplighetsgraden
            av det man gör.
          </note>
          <note>
            Vi har redan en sådan här skattefrihet som Miljöpartiet är ute
            efter. Den kallas för grundavdrag. Det är visserligen bara en
            fjärdedels basbelopp. Men då behöver inte någon politiker pröva
            hur nyttigt eller lämpligt det som man har gjort är. Det kan man
            i stället avgöra själv.
          </note>
          <note type="speaker">
            Anf. 115 RONNY KORSBERG (mp) replik:
          </note>
          <note>
            Herr talman! Först till skatteväxlingen. Jag hoppas att Folkpartiets
            representant i Skatteväxlingskommittén inte gick in med föresatsen
            at skatteväxling bl.a.
          </note>
          <note>
            skulle vara ett medel mot skoskav. Det kanske är att ta ut svängarna
            litet väl mycket. Nu menar naturligtvis inte Karin Pilsäter det.
            Det var väl kanske litet grand ett sätt att raljera med mitt påhopp.
          </note>
          <note>
            Jag noterar tyvärr att Karin Pilsäter fortsätter att vara oerhört
            tveksam. Hon förstärker nästan tveksamheten. Läser man Folkpartiets
            motion när det gäller grön skatteväxling får man ett helt annat
            intryck. Då är det faktiskt mer likt en mirakelmedicin än någonting
            annat. Det har tydligen skett en betydande omsvängning. Det är
            väl bara att notera. Det har kanske också någon påverkan på Folkpartiets
            trovärdighet i de här frågorna.
          </note>
          <note>
            När det gäller bytesringar talar Karin Pilsäter om en dual ekonomi.
            Jag ser inte att det skulle vara något större problem eller att
            det skulle vara så klåfingrigt av politikerna. Det är ju precis
            tvärtom. Vi säger att politiker inte skall gå in och fingra. Om
            människor själva i egen regi vill byta varor och tjänster med
            varandra skall de kunna göra det utan att någon lägger sig i.
            Jag ser inte att det är så väsensskilt från de subventionerade
            tjänster som Karin Pilsäter förordar. Det är ju däremot betydligt
            mer komplicerat, byråkratiskt och klåfingrigt. I det fallet skall
            det verkligen vara någon som granskar och kontrollerar att det
            är rätt saker som har gjorts för att man skall få en reduktion.
          </note>
          <note>
            Vår idé utesluter naturligtvis inte det som Karin
          </note>
          <note>
            Pilsäter säger. Det är ett komplement som jag tycker att man
            även i Folkpartiet kunde vara beredd att lyssna på.
          </note>
          <note type="speaker">
            Anf. 116 KARIN PILSÄTER (fp) replik:
          </note>
          <note>
            Herr talman! Då undrar jag hur någon människa skall kunna avgöra
            vad som är skillnaden mellan att byta på det här sättet och att
            byta tjänster med varandra och ha pengar som växlingselement.
            Det är ju detta det handlar om - att man inte behöver byta exakt
            med varandra eller i samma ögonblick.
          </note>
          <note>
            Problemet med den här typen av speciallösningar är ju just att
            man behöver ha olika typer av speciallösningar. I dag har vi ett
            undantag från regeln om lika skatt på lika inkomst, nämligen om
            man har tjänat pengarna på att plocka kottar eller bär. Ni vill
            utvidga det till städning i trappor i hyresbostäder eller deltagande
            i bytesring. Det här tycker jag är en viktig illustration av problemet
            att när en människa skall sälja sin tid och sitt kunnande till
            en annan människa blir det svårt att komma överens. Det blir nämligen
            väldigt mycket skatter människorna emellan.
          </note>
          <note>
            Jag tror att det är en riktigare väg att försöka undvika att
            skapa två sorters ekonomi, av vilka den ena skall bära alla de
            kostnader som vi vill betala med skatterna. Vi bör i stället försöka
            finna former för att lösa dessa problem på ett vettigt sätt. Jag
            är väldigt angelägen om att hitta bra möjligheter till exempelvis
            självförvaltning i boendet, delaktighet i barnomsorgen osv., men
            det här tillvägagångssättet blir ett tydligt exempel på att det
            höga skattetrycket på eget arbete leder till att många saker helt
            enkelt inte blir utförda.
          </note>
          <note type="speaker">
            Anf. 117 RONNY KORSBERG (mp) replik:
          </note>
          <note>
            Herr talman! Karin Pilsäter och jag är överens om att det är
            ett för högt skattetryck på arbete, men jag tycker nog att Karin
            Pilsäter målar upp litet för mycket av problem med den duala ekonomin.
            Vi föreslår ett halvt basbelopp, vilket i dag inte är särskilt
            mycket pengar, ca 18 000 kr på ett helt år. Finessen med detta
            är att man slipper all inblandning.
          </note>
          <note>
            Mycket sådant här sker i dag ändå, fastän i en svart ekonomi.
            Man jobbar svart. Om vi tillåter detta, skulle man inom en viss
            gräns få använda den kunskap och kompetens som man har, för att
            skapa de sociala nätverk som jag talar om. Det är det som är syftet.
            Det är egentligen inte så mycket en skattefråga.
          </note>
          <note>
            Jag tycker att det kan vara väl värt att prova, oavsett om det
            skall ske med hjälp av ett grundavdrag - vilket kräver att man
            har haft en inkomst att göra avdrag från - eller på annat sätt.
          </note>
          <note>
            Jag tycker att man kunde vara litet mer öppen för det här. Vi
            har inte kategoriskt avvisat prov med avdrag för tjänster, men
            för detta krävs att människor har en aktivitet. De måste organisera
            sig på ett sådant sätt att de erbjuder sina tjänster på en öppen
            marknad, och den som köper dem får en skattereduktion. Det är
            faktiskt en mera byråkratisk lösning, som kanske återspeglar Folkpartiets
            syn att allting skall gå via en marknad och regleras av politiker.
            Jag hoppas att det inte skall bli så.
          </note>
          <note>
            Vi menar att det skall kunna finnas en fri zon för människor.
            Den behöver inte vara så omfattande men kan ändå ge människan
            en känsla av att kunna göra saker som är viktiga för henne själv.
            Hon kan delta och känna att hon behövs, utan att staten lägger
            sig i det. Hon behöver inte deklarera och begära avdrag för detta.
            Det är ett mycket enklare sätt, som kanske återspeglar Miljöpartiets
            syn på den sfär man som individ bör ha omkring sig för att inte
            i alla lägen vara kontrollerad och reglerad.
          </note>
          <note type="speaker">
            Anf. 118 CARL FREDRIK GRAF (m) replik:
          </note>
          <note>
            Herr talman! Det finns ingen motsättning, Ronny
          </note>
          <note>
            Korsberg, mellan det förhållandet att jag argumenterar för ekonomiska
            styrmedel och subventioner för att få fram ny teknik och det förhållandet
            att Ronny
          </note>
          <note>
            Korsberg talar om skatteväxling. Vad jag ville göra klart är
            att jag bedömer att den omedelbara kopplingen mellan höjda miljöskatter
            och sänkta skatter på arbete inte är så tydlig som bl.a. Ronny
            Korsberg vill göra gällande. Det råder inget jämviktsförhållande.
          </note>
          <note>
            Det finns modeller i utredningen där man utgår från kraftigt
            höjda koldioxidskatter, som skulle kunna leda till sänkta skatter
            på arbete. Men den relationen innebär ju att den sänkta skatten
            på arbete trots allt blir förhållandevis försumbar. Jag tycker
            nog att Ronny
          </note>
          <note>
            Korsberg skulle ha anledning att värdera det.
          </note>
          <note>
            Något som i dag snarare är ett större hot mot miljön är det som
            vi skall diskutera i samband med nästa betänkande, nämligen energiskatterna,
            och då kommer man osökt in på kärnkraften.
          </note>
          <note>
            Jag skulle vilja fråga Ronny Korsberg hur han värderar risken
            för att förhållandevis miljövänlig produktion i Sverige reagerar
            på ytterligare höjda energiskatter och andra skatter på så sätt
            att man förlägger denna produktion utomlands. Det som vi hittills
            har sett är kraftigt höjda energiskatter och andra skatter av
            den typen liksom höjda skatter på arbete.
          </note>
          <note>
            Jag tycker att det finns anledning att utvärdera den risken innan
            man kommer fram till slutsatsen att skatteväxling skall lösa alla
            problem.
          </note>
          <note type="speaker">
            Anf. 119 RONNY KORSBERG (mp) replik:
          </note>
          <note>
            Herr talman! Det var intressant att vi fick det klargörandet
            att ekonomiska styrmedel i form av subventioner är att betrakta
            på samma sätt som skattehöjningar. Då hade jag tolkat det rätt.
            I så fall blir det ännu mer obegripligt hur man i detta sammanhang
            kan komma fram till att det inte blir bra om man gör det samtidigt.
          </note>
          <note>
            Man kan vid det ena tillfället sänka skatterna på arbete, och
            vid ett annat tillfälle kan man eventuellt införa subventioner
            eller alternativt höja skatterna, om det nu är jämförbart. Men
            hur lång tid skall det gå innan man med ekonomiska styrmedel kan
            göra någonting för miljön? Skall det förflyta en månad, ett år,
            en valperiod eller vad? Varför går det inte att göra det samtidigt?
          </note>
          <note>
            Carl Fredrik Graf säger att man i modellen med kraftigt höjda
            koldioxidskatter, som kommittén har kikat på, utgick från 50 %
            höjning, vilket skulle göra knappt 100 kr i månaden i det värsta
            scenariot i glesbygden, med långt att åka och med många barn.
            Utslaget var kanske inte så våldsamt stort. Denna allmänna jämviktsmodell
            tog inte heller hänsyn till arbetslöshetssituationen, till miljöeffekterna
            och till att utveckling av ny teknik kan ändra kostnadsrelationerna.
          </note>
          <note>
            Dessa tre faktorer - arbetslösheten, miljöproblemen och ny teknik,
            t.ex. för energi - är de tre grundförutsättningar som man över
            huvud taget diskuterar för en skatteväxling. Man kan inte bortse
            från dem.
          </note>
          <note>
            Man kan inte luta sig mot en sådan här modell, Carl
          </note>
          <note>
            Fredrik Graf, och säga att det blir ett elände.
          </note>
          <note>
            Utflyttningen är det ett ständigt återkommande argument från
            moderaterna: Oj, oj, oj! Om ni lägger på miljöskatter, flyttar
            företagen. Detta var något som kommittén faktiskt tittade på.
            Ingen kunde få belägg för att det var på det sättet. Det har skett
            skattehöjningar, men inga företag har flyttat ut av det skälet.
            Så enkelt är det, Carl Fredrik Graf.
          </note>
          <note type="speaker">
            Anf. 120 CARL FREDRIK GRAF (m) replik:
          </note>
          <note>
            Herr talman! Det känns föga trösterikt att höra att
          </note>
          <note>
            Ronny Korsberg tycker att det här är så enkelt. Jag tror att
            det är ganska mycket mer komplicerat än vad
          </note>
          <note>
            Ronny Korsberg vill göra gällande. När han försökte sammanfatta
            mitt resonemang tyckte jag att han trasslade in sig på ett sådant
            sätt att han inte lyckades reda ut det.
          </note>
          <note>
            Jag konstaterar bara än en gång för klarhets vinnande att vi
            under lång tid i olika sammanhang har talat om ekonomiska styrmedel
            som en möjlighet att påverka miljöpolitiken och vilka uttryck
            det exakt skall ta sig. Om det skall ske i form av subventioner,
            avgifter, utsläppsrätter eller vad det kan vara kan vi naturligtvis
            fortsätta att diskutera. Men det samband som vi nu talar om är
            att en höjd skatt på ett område omedelbart kan leda till sänkt
            skatt på ett annat område. Man kan väl ha anledning att ifrågasätta
            om det råder ett balansförhållande i det avseendet.
          </note>
          <note>
            Utredningen är, särskilt i kapitlet om skatter, skatteväxling
            och slutsatser, omgärdad med rätt så mycket reservationer, vilket
            gör att man nog skall diskutera dessa frågor med en betydande
            ödmjukhet innan man tvärsäkert kan utlova att det här skall leda
            till den eller den andra förbättringen i flera olika avseenden.
          </note>
          <note type="speaker">
            Anf. 121 RONNY KORSBERG (mp) replik:
          </note>
          <note>
            Herr talman! Carl Fredrik Graf fortsätter att förbrylla kammaren
            med sina inlägg om att det absolut inte går att skatteväxla. Sex
            av riksdagens sju partier har i kommittén kommit fram till att
            skatteväxling är effektiv. Det baserar man på empiriska studier
            av att miljöskatter är ett kostnadseffektivt sätt att bedriva
            miljöpolitik. Också det kanske Carl Fredrik Graf förnekar.
          </note>
          <note>
            Vidare är man intresserad av att göra någonting åt arbetslösheten
            och vill sänka skatten på arbete. Moderaterna framhärdar i att
            det inte går att göra detta samtidigt, men man har inte någon
            rimlig antydan till förklaring till att detta inte skulle gå.
            Man börjar trassla in sig i en terminologi om att skatter kanske
            kan bytas mot subventioner osv. Det är en fråga om teknisk formulering.
            Jag tror att det vore välgörande för debatten om moderaterna i
            stället klargjorde sin inställning och sade att man inte är intresserad
            av att höja miljöskatterna.
          </note>
          <note>
            Det blir inte trovärdigt, Carl Fredrik Graf, att gömma sig bakom
            den här typen av resonemang om att man nog ändå vill vara med
            om att påverka med ekonomiska styrmedel och försöka förbättra
            miljön.
          </note>
          <note>
            Skillnaden mellan moderaterna och övriga sex partier här i kammaren
            är att vi är beredda att använda ekonomiska styrmedel, både subventioner
            och skattehöjningar, för att komma till rätta med de mycket stora
            miljöproblem som finns och samtidigt sänka skatten på arbete,
            dock utan att höja det totala skattetrycket.
          </note>
          <note>
            Detta trodde jag att moderaterna kanske kunde ha ställt sig bakom.
            Det hade, som sagt, varit välgörande för debatten om moderaterna
            hade gjort detta klargörande i stället för att gömma sig.
          </note>
          <note type="speaker">
            Anf. 122 HOLGER GUSTAFSSON (kd):
          </note>
          <note>
            Herr talman! Jag vill först yrka bifall till reservationerna
            7, 17 och 21. Vi står naturligtvis också bakom våra övriga reservationer.
            Jag vill även framhålla att vi står bakom reservation nr 2 om
            änkepensioner.
          </note>
          <note>
            Herr talman! Sverige har världens högsta skattetryck, i storleksordningen
            52-53 %. Detta vill inte regeringen, regeringspartiet och Centern
            tillstå. Det är ett bekymmer för många sektorer av näringslivet.
          </note>
          <note>
            Tjänstesektorn är med allra största sannolikhet den stora framtida
            tillväxtsektorn, om den ges möjlighet att växa. Tyvärr är tjänsteföretagen
            i dag diskriminerade genom att arbete beskattas hårdare än kapital.
          </note>
          <note>
            Genom de höga skattekilarna har den vita marknaden för hushållstjänster
            fått ge vika för mycket omfattande svartjobb. Det undergräver
            dagligen den svenska skattemoralen, och detta är oacceptabelt.
          </note>
          <note>
            För att öppna tjänstesektorn mot hushållet och därmed skapa nya
            arbetstillfällen vill Kristdemokraterna stimulera vissa tjänster
            inom hushållen genom direkta statliga bidrag. Vi har fastnat för
            den enkla modellen som har permanentats i Danmark. Kravet för
            oss är att alla hushåll skall ha råd att köpa tjänster såsom städning,
            tvätt, trädgårdsarbete, barnomsorg och hälsovård.
          </note>
          <note>
            Det nuvarande ROT-avdraget bör permanentas men också utvidgas
            till att förutom husrenoveringar av olika slag också omfatta bilreparationer,
            större trädgårdsarbeten av anläggningskaraktär samt installationsarbeten
            av exempelvis vitvaror och datorer.
          </note>
          <note>
            Skattereduktionen måste vara stor för att hushållen skall köpa
            tjänsten i stället för att man utför den själv.
          </note>
          <note>
            Vidare skall den vita marknaden vara konkurrenskraftig mot svartjobben.
            Kristdemokraterna föreslår därför en skattereduktion på 60 %,
            med ett maximalbelopp på 30 000 kr per år.
          </note>
          <note>
            Herr talman! Det nuvarande ROT-avdraget som infördes 1996 har
            en annan brist som bör rättas till.
          </note>
          <note>
            Reglerna säger att fastighetsföretag som genomför arbeten i egna
            fastigheter inte har rätt till skattereduktion. Detta är mycket
            märkligt. Syftet med skattereduktionen är ju att skapa nya arbetstillfällen,
            och såvitt jag förstår borde arbetstillfällen som skapas inom
            exempelvis en koncern vara lika åtråvärda som om en extern entreprenör
            utför arbetet.
          </note>
          <note>
            Det är inte helt ovanligt att ett byggföretag också äger fastigheter.
            Är det regeringens mening att hellre än att byggaren skall få
            skattereduktion på arbeten utförda av egen personal skall han
            eller hon permittera eller säga upp anställda och i stället anlita
            externa entreprenörer? Det är denna typ av regelverk som skapar
            misstänksamhet och misstroende mellan regering och näringslivet.
            Kristdemokraterna anser att regelverket bör ändras så att skattereduktioner
            också kan medges för reparationer utförda av egen personal på
            egna fastigheter.
          </note>
          <note>
            Vi föreslår att regeringen snarast återkommer dels med förslag
            till ett system av dansk modell för stimulans av hushållstjänster,
            dels utvidgar ROT-avdragen till att omfatta fler hushållstjänster
            och tar bort kineseriet i regelverket som hindrar skattereduktion
            för egen personal.
          </note>
          <note>
            Herr talman! Kristdemokraterna anser att fastighetsskatten skall
            sänkas från 1,7 % till 1,5 % och att systemet med fastighetsskatter
            på sikt avskaffas.
          </note>
          <note>
            Att både höja skattenivån och löpande räkna upp taxeringsvärdena
            leder till svåra problem för många småhusägare och familjer, som
            i dag sitter och räknar på om de måste lämna sitt bostadsområde
            av skatteskäl. I vissa tätorter och attraktiva områden tvingades
            regeringen och Centern till reträtt. Men det blev helt marginellt,
            och det löser inte problemet för vanliga barnfamiljer i helt vanliga
            bostadsområden.
          </note>
          <note>
            Kristdemokraterna anser, att så snart det statsfinansiella utrymmer
            så medger bör fastighetsskattesystemet ersättas med en rätt för
            kommunerna att ta ut avgifter för gatuunderhåll och andra kostnader
            som fastigheterna föranleder. Ett sådant system skulle väsentligt
            underlätta också för fritidskommuner som i dag har många hus och
            höga kostnader men inga skatter från husägare.
          </note>
          <note>
            Herr talman! Slutligen till frågan om förmögenhetsskatter.
          </note>
          <note>
            I den förmögenhetsbeskattning som regeringen planerar att införa
            finns en kvarleva av den föråldrade sambeskattningen. Det kan
            inte vara rimligt att förmögenhetsskatten skall stiga kraftfullt
            för att två personer flyttar ihop till ett hushåll. Det leder
            till mycket tricksande i boendet bland medborgarna, vilket knappast
            kan vara regeringens syfte. Sambeskattningen behöver tas bort.
          </note>
          <note>
            Lika angeläget är det att undanta arvs- och gåvobeskattningen
            på arbetande kapital vid generationsskiften. Genom att undanta
            denna typ av förmögenhetsbeskattning kan små och medelstora familjeföretag
            hållas ihop betydligt bättre än i dag. Detta är en angelägen del
            i ett förbättrat småföretagarklimat i
          </note>
          <note>
            Sverige, och Kristdemokraterna anser att lagen bör ses över i
            detta syfte.
          </note>
          <note type="speaker">
            Anf. 123 LARS HEDFORS (s):
          </note>
          <note>
            Herr talman! Detta betänkande behandlar, som vi redan har hört,
            ett antal motioner som har blivit kvar från den allmänna motionstiden
            och som vi inte behandlade i samband med budgetbehandlingen under
            hösten 1996. Det beror på att dessa motioner inte direkt berör
            1997 års budget utan är litet mer framåtsyftande. De handlar i
            huvudsak om inkomstskattefrågor på en mängd olika områden, som
            vi också har hört här tidigare, från skatteväxling till kommunal
            beskattning. Jag tänkte att jag skulle kommentera några av dessa
            reservationer och då också kommentera några av inläggen från talarstolen.
          </note>
          <note>
            Först vill jag göra en allmän reflexion om dessa reservationer
            och de som står bakom dem. När man studerar reservationerna är
            det ganska frapperande hur ensamma Moderaterna är i skattepolitiken.
            Här har vi 24 reservationer. Av dessa 24 reservationer står
          </note>
          <note>
            Moderaterna ensamma för åtta Det kanske inte är särskilt märkligt.
            Men Moderaterna har bara två gemensamma med Folkpartiet och kd,
            de partier man säger att man vill samarbeta med, om nu olyckan
            skulle vara framme så att man hamnar i regeringsställning. Det
            är mycket märkligt.
          </note>
          <note>
            Tittar man på nästa betänkande som vi skall behandla är Moderaterna
            överens med Folkpartiet och kd bara om en enda reservation av
            21. Det är egentligen ganska typiskt för Moderaternas skattepolitik.
            Det är en så pass extrem politik att den skrämmer inte bara oss
            socialdemokrater utan också presumtiva samarbetspartner framöver.
            Det borde vara anledning till eftertanke för Moderata samlingspartiet.
          </note>
          <note>
            Vi har också hört Carl Fredrik Graf från talarstolen tala högt
            och tydligt om det höga skattetrycket och att vi måste sänka skatterna
            och minska skattetrycket.
          </note>
          <note>
            Moderaterna har i något sammanhang tidigare sagt att man vill
            verka för att skattetrycket skall sänkas till
          </note>
          <note>
            40 % av bruttonationalprodukten. Det skulle innebära att ungefär
            250 miljarder kronor ytterligare skulle tas ifrån den svenska
            budgeten. Då blir min fråga till Carl
          </note>
          <note>
            Fredrik Graf: Om ni står fast vid detta, vad är det som ni skall
            spara in på utöver de väldiga besparingar som vi nu har tvingats
            att göra? Skall ni skära ytterligare i sjukvården? Skall ni skära
            ytterligare i åldringsvården? Skall ni skära i utbildningen eller
            barnomsorgen, eller vad skall ni spara på?
          </note>
          <note>
            Jag kan bolla frågan vidare till de presumtiva samarbetspartner
            man vill ha, Folkpartiet och kd: Är ni med på de här stora besparingarna?
            Är ni med på de här skattesänkningarna? Både Holger Gustafsson
            och Karin Pilsäter har talat sig varma för att sänka skattetrycket.
            Hur långt vill ni gå, och vad skall ni spara på? Det vore bra
            om vi kunde få det utrett under den här debatten.
          </note>
          <note>
            Den första reservationen rör en stor och viktig politisk fråga
            som avhandlats ganska ingående här tidigare, nämligen skatteväxling.
            Här står Moderata samlingspartiet alldeles ensamt. Man är ute
            på sin skattepolitiska ökenvandring. Alla partier utom Moderata
            samlingspartiet tycker att detta är en framkomlig väg för att
            få ned arbetslösheten och förbättra miljön.
          </note>
          <note>
            Men Moderata samlingspartiet ser bara svårigheter. Man staplar
            den ena invändningen på den andra.
          </note>
          <note>
            Det går inte, eller det är i alla fall väldigt svårt att höja
            energi- och miljöskatterna. Det går inte att offensivt använda
            sig av ekonomiska styrmedel, osv.
          </note>
          <note>
            Däremot är man med på den andra hälften, att sänka skatterna
            på arbete. Då är jag tillbaka vid den fråga jag ställde tidigare:
            Hur skall man finansiera det? Vad skall man spara på?
          </note>
          <note>
            Reservation nr 2 berör såväl änkepensionerna och inkomstprövningen
            av änkepensionerna som nedtrappningen av bostadsbidragen och avtrappningen
            av grundavdraget. Den sammanlagda effekten av dessa tre fenomen
            leder till att det kan uppstå ganska kraftiga marginaleffekter
            för vissa personer. Jag skulle personligen tro att det är relativt
            få personer som drabbas av detta, men det får naturligtvis inte
            hindra att man tar det på allvar. Och det är precis vad regeringen
            tänker göra. Man tänker titta närmare på den marginaleffekt som
            har uppstått, och om den är alltför uppseendeväckande tänker man
            också göra någonting åt den. Detta har vi sagt i betänkandet,
            men moderaterna skall reservera sig ändå - tala om att slå in
            öppna dörrar!
          </note>
          <note>
            I reservation nr 3, som också är en moderat reservation, krävs
            en utvärdering av det s.k. ROT-
          </note>
          <note>
            avdraget. Det är med förlov sagt en ganska befängd tanke i det
            här sammanhanget. Det handlar ju om en försöksverksamhet som inte
            ännu är färdig. Trots det vill man alltså sätta i gång att utvärdera!
            Det är inte särskilt begåvat. Vi socialdemokrater har absolut
            ingenting emot att man utvärderar ROT-avdraget, men då måste det
            ske när försöksverksamheten är över.
          </note>
          <note>
            Så kommer vi över till den känsliga och viktiga frågan om tjänstesektorn
            och möjligheterna att på något sätt stimulera denna sektor. Jag
            märker att jag börjar upprepa mig, men det är likadant här - moderaterna
            distanserar sig från såväl Folkpartiet som kd.
          </note>
          <note>
            Moderaterna kräver en generell sänkning av arbetsgivaravgifterna.
            Det är så att säga deras mål. Men i ett ögonblick av klarsyn har
            man kommit underfund med att det faktiskt skulle innebära kraftiga
            skattebortfall, vilket inte skulle vara "realistiskt". Det är
            bra att man har kommit underfund med det, men man kräver konkreta
            skattereduktioner för hushållstjänser, avdragsrätt för barnomsorgskostnader
            och en permanentning av ROT-avdraget.
          </note>
          <note>
            Folkpartiet vill avskaffa arbetsgivaravgifterna för hushållssektorn,
            sänka turistmomsen och införa servicecheckar. Kd vill ha statliga
            bidrag till tjänster i hushållen, en permanentning av ROT-avdragen
            och en utvidgning till andra tjänster.
          </note>
          <note>
            Det är alltså ett sammelsurium av önskemål och krav. Vi socialdemokrater
            säger att vi absolut inte vill utesluta stimulanser av tjänstesektorn
            men att det måste ske på ett fördelningspolitiskt bra och riktigt
            sätt. Det måste ske med ett system som är enkelt och lättkontrollerat.
            Det får inte krångla till skattesystemet. Vi vet, och det har
            sagts här tidigare, att Riksskatteverket har lagt fram vissa förslag,
            bl.a. när det gäller de checkar som Karin Pilsäter talade om.
            Vi vet också att utredningen om förutsättningarna för tjänstesektorns
            utveckling kommer att presentera ett förslag ganska snart.
          </note>
          <note>
            I den situationen tycker vi socialdemokrater att det finns anledning
            att avvakta med besluten. Låt oss vänta och se vad som kommer
            fram i den här utredningen! Sedan kan vi föra en konkret sakdiskussion.
          </note>
          <note>
            Det är möjligt att utredningen t.o.m. lyckas med konststycket
            att hitta en minsta gemensamma nämnare för moderater, folkpartister
            och kd:are. Det blir nog svårt, men det kanske går.
          </note>
          <note>
            I ett antal reservationer aktualiseras beskattningen av förmåner.
            Det är också en stor och viktig fråga, invecklad och krånglig.
            Det handlar om att man vill sänka beskattningen på olika slags
            förmåner. Den allmänna regeln, som vi faktiskt måste vara litet
            rädda om, är att alla typer av inkomst måste beskattas lika, av
            vad slag det vara månde - om det är lön, annan ersättning för
            arbete eller någon förmån. Om vi går ifrån det hamnar vi i ett
            moras av skatteplanering. Det går inte att beskatta en förmån
            lindrigare än en annan förmån, eftersom skatteplaneringsprocessen
            då sätter i gång att förvandla högbeskattade inkomster till lågbeskattade.
            Det var så vi hade det före den stora skattereformen.
          </note>
          <note>
            Det är alltså stora och svåra avväganden som måste göras. Stora
            gränsdragningsproblem uppstår.
          </note>
          <note>
            Tag exemplet med den fria datautrustningen, som nu diskuteras
            så intensivt. Det är förvisso inte något lätt att klara av. I
            den frågan är vi faktiskt överens i utskottet, över alla partigränser,
            och vi har beslutat oss för att vi skall vänta och se vad Finansdepartementet
            kan komma fram till i den här saken.
          </note>
          <note>
            Så kommer vi över på det kära gamla samtalsämnet fastighetsskatten.
            Om denna finns en reservation från moderater, folkpartister och
            miljöpartister. De kräver en sänkning av fastighetsskatten från
            1,7 % till
          </note>
          <note>
            1,5 %. Jag tror att det är viktigt att vi erinrar oss varför
            fastighetsskatten höjdes till 1,7 %. Det fanns ett borgerligt
            förslag - jag tror t.o.m. att riksdagen fattade beslut om det
            - om att räntesubventionerna i boendesektorn skulle sänkas och
            minska statens utgifter med två och en halv miljard kronor.
          </note>
          <note>
            Det skulle på ett allvarligt sätt drabba nybyggnationen i Sverige,
            som redan då befann sig på en mycket låg nivå, och det skulle
            drabba de unga familjer som ville försöka sätta bo i ett eget
            hus. Därför sade vi socialdemokrater: Det där är inte riktigt
            rättvist. Låt oss i stället slå ut de 2,5 miljarderna på hela
            boendesektorn. Hur skulle man kunna göra det? Ja, det fanns egentligen
            bara ett sätt, nämligen att höja fastighetsskatten med 0,2 %.
          </note>
          <note>
            Nu skulle det vara väldigt intressant att veta om de som reserverat
            sig till förmån för en sänkning av fastighetsskatten håller fast
            vid tanken på att i motsvarade grad minska räntesubventionerna
            med 2,5 miljarder, vilket var det ursprungliga förslaget.Är den
            tanken kvar, eller hur har ni tänkt er att ni skall finansiera
            det här? Om denna tanke är kvar, hur tror ni då att det kommer
            att slå mot nybyggnation? Hur tror ni att det kommer att slå för
            de bostadsrättsföreningar som redan nu har problem?
          </note>
          <note>
            Slutligen, herr talman, skall jag kommentera de två reservationerna
            om förmögenhetsskatten. Inte helt oväntat kommer den mest uppseendeväckande
            och stötande reservationen från Moderata samlingspartiet, som
            kräver att förmögenhetsskatten skall avskaffas helt och hållet.
            Den skall bort.
          </note>
          <note>
            Det tycker jag är både cyniskt och orättfärdigt.
          </note>
          <note>
            Hur vill Moderaterna förklara att de dels vill genomföra ytterligare
            kraftiga besparingar för de människor som redan nu lever på marginalen,
            och som redan nu drabbas väldigt hårt av de besparingar som vi
            har tvingats göra, dels att man vill sänka skatten kraftigt för
            miljonärer? Det är en gåta, och det är ett fördelningspolitiskt
            problem som Moderaterna har kvar att förklara. Ni lyckades inte
            förklara det när ni hade regeringsmakten. Jag hoppas att ni skall
            kunna förklara det nu.
          </note>
          <note>
            Tack och lov, höll jag på att säga, råder det alltså oenighet
            här. Kd och Folkpartiet säger nej. Det är bara att hoppas att
            de skall lyckas stå emot den moderata anstormningen på den här
            punkten. Folkpartiet och kd talar sig däremot varma för att ta
            bort sambeskattningen. De gör det - med rätta - av jämställdhetsskäl.
            Jag skall gärna erkänna att jag tycker att det vore bra om vi
            kunde göra det. Problemet är ju att vi måste betala det på något
            sätt. Det kostar 1,4 miljarder kronor. Skall vi låna de 1,4 miljarder
            kronorna, eller hur skall vi klara det? Det återstår också för
          </note>
          <note>
            Folkpartiet och för kd att förklara.
          </note>
          <note>
            Sammanfattningsvis yrkar jag bifall till betänkandet i dess helhet
            och avslag på reservationerna.
          </note>
          <note type="speaker">
            Anf. 124 CARL FREDRIK GRAF (m) replik:
          </note>
          <note>
            Herr talman! Dagens debattregler gör ju att det inte går att
            föra en debatt om alla de frågor som Lars
          </note>
          <note>
            Hedfors har tagit upp. Jag har två minuter på mig om inte talmannen
            ger mig mer tid. En minut av denna tid skall jag använda till
            att försöka kommentera några av frågorna, och sedan skall jag
            ställa några egna frågor till Lars Hedfors.
          </note>
          <note>
            Lars Hedfors gör ett stort nummer av borgerlig splittring. Jag
            vill dock erinra om två saker. Dels togs ett initiativ som innebar
            att vi den 12 juni förra året kunde gå fram här i riksdagen och
            med betydande enighet bland borgerliga partier diskutera viktiga
            frågor som handlade om arbetslösheten. Dels innehåller ju det
            här betänkandet, som utskottets ordförande själv sade, motioner
            från den allmänna motionstiden.
          </note>
          <note>
            Partimotioner och budgetmotioner behandlades i höstas. Det innebär
            att viktiga inslag i politiken inte finns med. En del är redan
            avgjort.
          </note>
          <note>
            Jag vill också slå fast att det långsiktiga målet för oss naturligtvis
            handlar om att man skall kunna leva på sin lön. Det gäller att
            få en skattenivå i det här landet som gör detta möjligt. Jag vill
            fråga Lars Hedfors: Ställer Lars Hedfors upp på tanken att det
            är rimligt att man skall kunna leva på sin lön? Om han svarar
            ja på den frågan, kommer nästa naturliga fråga, som handlar om
            skattetrycket i ett europeiskt perspektiv: Är det verkligen så
            orimligt som Lars Hedfors föreställer sig att i ett längre perspektiv
            tänka sig att vi får en skattenivå i det här landet som motsvarar
            den skattenivå som gäller i andra europeiska länder?
          </note>
          <note>
            Lars Hedfors framställer detta som någonting fullständigt omöjligt.
            Jag tror inte att det är på det viset.
          </note>
          <note>
            Sedan har jag en fråga som gäller tjänstesektorn.
          </note>
          <note>
            Lars Hedfors hänvisar till utredningen, tjänsteutredningen, och
            det tycker jag att man kan göra i viss utsträckning. Vi har lämnat
            en betydande öppenhet i de här frågorna för att kunna vidga debatten
            om tjänstesektorn. Men är Lars Hedfors beredd att seriöst pröva
            förslag som innebär att man kan sänka skatterna, få bort skattekilarna
            och på det sättet skapa fler arbeten i hushållssektorn och också
            inom andra tjänstesektorer? Det är viktigt att vi får en avsiktsförklaring
            på den punkten. Jag försökte ställa samma fråga till Thomas Östros
            i en interpellationsdebatt, men fick inget svar.
          </note>
          <note type="speaker">
            Anf. 125 LARS HEDFORS (s) replik:
          </note>
          <note>
            Herr talman! För det första gör ju Carl Fredrik
          </note>
          <note>
            Graf som Moderaterna alltid har gjort. Moderaterna talar sig
            varma för skattesänkningar. Nu säger Carl
          </note>
          <note>
            Fredrik Graf att man skall ha ned skatterna på en europeisk nivå.
            Jag tolkar det som att Carl Fredrik
          </note>
          <note>
            Graf håller fast vid kravet på en fyrtioprocentig nivå på skattetrycket.
            Så långt har han talat om vad han tycker. Men sedan svarar han
            inte på resten av frågan.
          </note>
          <note>
            Hur skall man finansiera de här 250 miljarder kronorna? Även
            om det är på lång sikt, så är det
          </note>
          <note>
            250 miljarder som skall bort utöver det som redan har skett.
            Vad skall tas bort? Vi vet att Moderata samlingspartiet i årets
            budget har velat försvaga kommunernas ställning med 8 miljarder
            kronor. Kommer ni att fortsätta på den vägen och på det viset
            ytterligare drabba sjukvården, åldringsvården, barnomsorgen och
            utbildningen?
          </note>
          <note>
            Så till frågan om vi skall pröva en skattesänkning inom tjänstesektorn.
            Vi är naturligtvis intresserade av att diskutera alla möjligheter
            för att förbättra sysselsättningen i Sverige. Det är den viktigaste
            uppgiften;
          </note>
          <note>
            att minska arbetslösheten. Det är möjligt att vi måste göra något
            åt tjänstesektorn eftersom det finns en sysselsättningspotential
            där. Personligen känner jag en viss motvilja, det måste jag säga,
            inför att subventionera olika typer av tjänster i välbärgade hushåll.
          </note>
          <note>
            Att skattebetalarna skulle subventionera välbärgade människors
            anställande av lokalvårdare eller vad det nu är för något, det
            tycker jag inte är särskilt bra.
          </note>
          <note type="speaker">
            Anf. 126 CARL FREDRIK GRAF (m) replik:
          </note>
          <note>
            Herr talman! Nu är det bäst att jag ställer frågorna först, så
            att Lars Hedfors hinner tänka på dem och ge mig ett svar. Min
            första fråga är: När kommer löftet om att värnskatten skall avskaffas
            att infrias? Jag tycker att det är på tiden att vi får besked
            på den punkten.
          </note>
          <note>
            Jag har några frågor som jag inte kunde ta upp i den förra repliken.
            Det handlar bl.a. om datautbildningen. När det gäller de frågorna
            tror jag faktiskt,
          </note>
          <note>
            Lars Hedfors, att det finns anledning att konstatera att vi befinner
            oss i en ny tid. Vi har en ny arbetsmarknad. Det gäller att IT-utvecklingen
            i det här landet inte blir efter andra länder så att vi tappar
            i konkurrenskraft. Mot bakgrund av det tycker jag att vi skall
            värdera de här frågorna litet annorlunda. Lars Hedfors har ju
            själv medverkat till att värdera fri bensin på bilförmån. Där
            gick det bra med andra siffror än marknadsvärdet. Jag tror att
            vi får bredda perspektivet här och se det på ett annat sätt.
          </note>
          <note>
            När det gäller förmögenhetsskatten undrar jag vad
          </note>
          <note>
            Lars Hedfors säger till alla de fastighetsägare, ofta äldre människor
            med amorterade lån eller inga lån alls kvar, som nu får betala
            förmögenhetsskatt. Räknar han också dem till miljonärerna? Hade
            alla de
          </note>
          <note>
            400 000 svenskar som betalar förmögenhetsskatt varit miljonärer,
            hade jag varit glad. Nu är det emellertid inte på det sättet.
            Förmögenhetsskatten slår på grund av de höga taxeringsvärdena
            i breda skikt i samhället i dag. Det är en vanföreställning att
            måla upp den bild som skatteutskottets ordförande gör här.
          </note>
          <note>
            När det sedan gäller det långsiktiga skattetrycket, vill jag
            fråga: Är det inte rimligt, Lars Hedfors, att vi i
          </note>
          <note>
            Sverige strävar efter att få ett skattetryck som motsvarar den
            europeiska nivån? Vi har inte lagt fram förslag om att sänka skatterna
            med 250 miljarder kronor i år och inte nästa år heller. Men man
            kan väl ha den långsiktiga ambitionen att få ned skattetrycket
            till en europeisk nivå? Är inte det en rimlig utgångspunkt?
          </note>
          <note type="speaker">
            Anf. 127 LARS HEDFORS (s) replik:
          </note>
          <note>
            Herr talman! Den rimliga utgångspunkten för socialdemokratin
            när det gäller skattetrycket, är att se till att vi har ett skattetryck
            som gör att vi kan bevara välfärdssamhället, så att vi slipper
            att slå hårt mot sjukvård, åldringsvård, barnomsorg, utbildning
            osv.
          </note>
          <note>
            Där är Carl Fredrik Graf mig svaret skyldig. Han har ännu inte
            talat om hur han skall finansiera de
          </note>
          <note>
            250 miljarder kronor som han vill sänka skatterna med.
          </note>
          <note>
            Jag för min del har svarat på hans frågor. Det finns ett partikongressbeslut
            om att värnskatten skall avskaffas. Det måste vi följa. Däremot
            är vi inte beredda att försämra den fördelningspolitiska profilen.
            Vi vill ha en fördelningspolitisk profil.
          </note>
          <note>
            När det gäller förmögenhetsskatten har vi gjort insatser för
            de fastighetsägare som Carl Fredrik Graf säger har betalat sina
            hus genom att vi har höjt fribeloppet till 900 000 kr.
          </note>
          <note>
            Men Carl Fredrik Graf är mig också svaret skyldig när det gäller
            förmögenhetsskattens avskaffande.
          </note>
          <note>
            Tycker inte Carl Fredrik Graf att det är litet stötande att man
            vill lägga tunga bördor på låginkomsttagarna samtidigt som man
            vill befria förmögenhetsägarna från skatt helt och hållet?
          </note>
          <note type="speaker">
            Anf. 128 KARIN PILSÄTER (fp) replik:
          </note>
          <note>
            Herr talman! Jag förstår att Lars Hedfors har svårt att hålla
            reda på att det finns olika partier som kan ha olika åsikter.
            Det kan vara svårt nog att hålla reda på de olika åsikterna inom
            sitt eget parti. Men det var faktiskt Miljöpartiet som hade reserverat
            sig till förmån för sänkt fastighetsskatt.
          </note>
          <note>
            Jag skulle vilja kommentera några andra saker.
          </note>
          <note>
            Lars Hedfors säger att det mest stötande när det gäller förmögenhetsskatten
            är att Moderaterna vill ta bort den. Då är det väl bara litet
            lagom stötande att vi vill att människor skall kunna behandlas
            som individer.
          </note>
          <note>
            Då slås man av Lars Hedfors resonemang här att man får se jämställdhet
            som en kostnadsaspekt. Jämställdhet kan man ta sig råd till när
            man har god ekonomi.
          </note>
          <note>
            För oss i Folkpartiet är jämställdhet något självklart.
          </note>
          <note>
            Oavsett vilken ekonomi man har skall man behandla kvinnor och
            män som likvärdiga individer med samma möjligheter.
          </note>
          <note>
            Lars Hedfors blir också upprörd och förvirrad av att de olika
            partierna har många olika förslag. Jag blir mer upprörd över att
            Socialdemokraterna inte har några förslag alls. Det är inte så
            konstigt att det kommer fram många olika förslag och att vi upprepar
            dem. Vi måste ju fösa er framför oss hela tiden. Vi skulle vara
            mycket glada om ni lade fram några vettiga förslag när det gäller
            tjänstesektorn. Vi skall se fram emot att få några nya besked
            när det gäller dessa delar. Kanske kan ni då försöka se litet
            mer förutsättningslöst på de olika förslag som vi lägger fram,
            när ni nu tycks oförmögna att lägga fram några egna förslag.
          </note>
          <note>
            Jag noterar också att Lars Hedfors blir skrämd av den moderata
            skattepolitiken. Det kan man förvisso bli om man är lättskrämd.
            Men jag är mer skrämd över att er politik ger färre jobb, eftersom
            den ger färre skattebetalare och lägre skatteintäkter. Jag skulle
            därför vilja att Lars Hedfors kortfattat försöker förklara på
            vilket sätt Socialdemokraterna tänker använda skattepolitiken
            för att få fram fler jobb.
          </note>
          <note type="speaker">
            Anf. 129 LARS HEDFORS (s) replik:
          </note>
          <note>
            Herr talman! Den sista frågan som Karin Pilsäter tog upp, att
            få fram fler jobb, är naturligtvis oerhört viktig. Det som har
            hänt är att arbetslösheten har stigit katastrofalt snabbt och
            mycket. Men, Karin Pilsäter, det är ju inte under den socialdemokratiska
            regeringens tid som arbetslösheten har stigit. Det skedde ju under
            den borgerliga perioden då arbetslösheten tredubblades. Vår mycket
            otacksamma uppgift nu är att få ned den. Det är betydligt lättare
            att se till att arbetslösheten stiger än att sedan så småningom
            försöka baxa ned den igen.
          </note>
          <note>
            Det som vi har gjort är att sanera en ekonomi som befann sig
            i fritt fall när vi tog över. Det är det bästa bidraget till att
            vi på sikt skall kunna få ned arbetslösheten. Vi har också lagt
            fram en mängd förslag för att minska arbetslösheten. Men det tar
            sin lilla tid. Det är inget tvivel om det.
          </note>
          <note>
            Karin Pilsäter, ni i Folkpartiet tillsammans med
          </note>
          <note>
            Kristdemokraterna och Moderaterna säger att ni skulle kunna tänka
            er att regera Sverige om ni fick majoritet för det. Då är det
            väl ändå på sin plats att ni talar om litet grand vad det är som
            ni vill göra, framför allt i fråga om era inställningar i skattefrågorna.
          </note>
          <note>
            Jag ställde en fråga till Karin Pilsäter från talarstolen.
          </note>
          <note>
            Den har hon ännu inte svarat på, nämligen: Ställer ni er bakom
            det moderata målet om ett skattetryck på
          </note>
          <note>
            40 %? Karin Pilsäter stod själv i talarstolen och tyckte att
            vi har ett för högt skattetryck. Vilket skattetryck tycker Karin
            Pilsäter att vi skall ha? Om det är 40 %, varifrån skall ni ta
            de 250 miljarderna? Det är väl inte mer än rätt att vi får besked
            om det?
          </note>
          <note type="speaker">
            Anf. 130 KARIN PILSÄTER (fp) replik:
          </note>
          <note>
            Herr talman! På något sätt får man intrycket att
          </note>
          <note>
            Lars Hedfors inte har lagt märke till att det är Socialdemokraterna
            tillsammans med Centern som styr det här landet. Då ligger det
            väl närmare till hands att det är Socialdemokraterna och Centern
            som lämnar besked och förslag nu, eftersom det är nu som arbetslösheten
            stiger. När Socialdemokraterna tog över regeringsansvaret sjönk
            arbetslösheten, och det blev fler nya jobb och fler människor
            i arbete. Nu stiger arbetslösheten, och det blir färre människor
            i arbete.
          </note>
          <note>
            I övrigt låter resten av det som Lars Hedfors säger som en gammal
            raspig grammofonskiva som vi alla kan utantill. Det tycker jag
            därför att vi kan lämna där hän.
          </note>
          <note>
            Jag tycker att vi har lämnat besked många gånger från Folkpartiets
            sida. Vi ser inte något egenvärde i att ha höga skatter - tvärtom.
            Vi tror att det vore bra om man kunde försöka arbeta för att få
            ett sänkt skattetryck. Men det måste givetvis ske i den ordningen
            att vi också ser till att vi kan finansiera de offentliga utgifter
            som vi anser är angelägna. Men det kan också vara på det sättet
            att skattetrycket i sig och skatternas utformning är ett hinder
            för att få in skattepengar, dvs.
          </note>
          <note>
            att skattetrycket i sig gör att vi får färre skattebetalare.
          </note>
          <note>
            Därför är Lars Hedfors mig svaret skyldig: På vilket sätt tänker
            ni använda skattepolitiken så att vi får fram fler jobb? När vi
            får fler skattebetalare kan vi nämligen också på ett helt annat
            sätt klara de utgifter för sådant som vi vill ha i fråga om vård,
            omsorg och utbildning. Är det bara när det gäller förmånsbilar
            som man skall kunna använda skatterna som insats eller när medelklassen,
            eller de välbärgade människorna, vill byta sina gamla avokadogröna
            kylskåp mot mer moderna? Varför kan man inte använda skattepolitiken
            litet mer offensivt? Jag tror att Socialdemokraterna har fastnat
            i något slags felaktigt tänkande om att höga skatter på något
            sätt ger bättre ekonomi oavsett hur samhället i övrigt ser ut.
            Jag tror att det är fel.
          </note>
          <note type="speaker">
            Anf. 131 LARS HEDFORS (s) replik:
          </note>
          <note>
            Herr talman! Jag märker att det är en ganska hopplös uppgift
            att försöka få reda på hur Karin Pilsäter ställer sig till ett
            skattetryck på 40 % och hur det skall finansieras, dvs. de 250
            miljarderna. Hon talar litet diffust om att det vore bra om vi
            fick ett sänkt skattetryck. Det är klart att det vore bra om vi
            fick ett sänkt skattetryck. Men då måste man också ha konsekvenserna
            för det svenska välfärdssamhället klara för sig. Vi har genomfört
            ett stenhårt besparingsprogram som har drabbat låginkomsttagare
            och medelinkomsttagare. Då är det inte mer än rimligt ur fördelningspolitisk
            synpunkt att man också höjer skatterna en smula för höginkomsttagarna,
            vilket vi har gjort efter de sänkningar som ni genomförde.
          </note>
          <note>
            Sedan frågar Karin Pilsäter hur man skall använda skattepolitiken
            för att få fler jobb. Det är möjligt att skattepolitiken inte
            är det viktigaste instrumentet när det gäller att öka sysselsättningen.
            Men man kan säkert använda skattepolitiken där också. Om Karin
          </note>
          <note>
            Pilsäter hade varit litet mer uppmärksam hade hon ju märkt alla
            de förslag som vi har lagt fram på skatteområdet för att gynna
            sysselsättningen, förslag riktade framför allt till småföretagen
            där potentialen att anställa finns. Det handlar om åtskilliga
            miljarder i skattesänkningar för att ge småföretagen stimulans
            att växa. Nu vet vi också att småföretagen växer och vill anställa.
            Vi vet också att skattepolitiken i Sverige anses som fördelaktig
            och som en del av ett bra företagsklimat i Sverige. Det finns
            internationella undersökningar som placerar Sverige väldigt högt
            när det gäller företagsvänlighet. Så nog har vi gjort en hel del
            på den punkten.
          </note>
          <note type="speaker">
            Anf. 132 HOLGER GUSTAFSSON (kd) replik:
          </note>
          <note>
            Herr talman! Skatteutskottets ordförande har tagit med sig storsläggan
            i dag för att röra om litet grand när det gäller samarbete. Jag
            tycker att det är litet förvånande att Socialdemokraterna har
            den inställningen till samarbete över huvud taget att de små måste
            rätta sig efter den store och försvara dess politik. Är det en
            ny ton som vi har fått höra här i kammaren nu efter energiuppgörelsen?
            Har Socialdemokraterna knutit upp svansen på Centern nu och känner
            sig ganska trygga och då kan framföra sina synpunkter där de tycker
            att det är normalt att samarbetspartnern skall tycka lika med
            den som är större? Den inställningen har inte vi, och den hade
            vi inte i samarbetet i den förra regeringen. Vi kunde samarbeta
            ändå. Och vi behåller friheten att redogöra för våra åtskilda
            program. Sedan får vi se vilket väljarstöd de får. Därefter kan
            vi säkert hitta en samarbetsform.
          </note>
          <note>
            Jag tyckte att Karin Pilsäter sade en mycket bra sak: Det vi
            är ense om är att få fler att betala skatt.
          </note>
          <note>
            Tänk om Socialdemokraterna förstod värdet av detta och förstod
            problemet med höga skattenivåer som är kostnadsdrivande. De driver
            ju upp produktionskostnaderna i Sverige, driver bort sysselsättningen
            och skapar fler arbetslösa. I dag stiger arbetslösheten i
          </note>
          <note>
            Socialdemokraternas Sverige. Det är frukten av den skattepolitik
            som vi i dag ser.
          </note>
          <note type="speaker">
            Anf. 133 LARS HEDFORS (s) replik:
          </note>
          <note>
            Herr talman! Jag tar väl i alla fall inte till storsläggan, men
            jag pekar på det anmärkningsvärda i att de som säger sig vilja
            regera ihop inte kan enas om en gemensam skattepolitik. Jag har
            för min del aldrig -
          </note>
          <note>
            här far Holger Gustafsson med osanning - talat om underkastelse
            för de små. Det har jag absolut inte gjort. Däremot, Holger Gustafsson,
            kan man peka på historiska fakta. Spåren förskräcker. Jag tänker
            på hur det var under den tid då vi hade en borgerlig regering.
          </note>
          <note>
            Vem var det som bestämde hur skattepolitiken skulle se ut? Sänkta
            skatter på kapitalinkomster, sänkt och även avskaffad förmögenhetsskatt
            och höjda skatter för låginkomsttagare - en Metallarbetare fick
            ju sin skatt höjd med 6 000 kr - var förvisso moderat skattepolitik
            som ni hade att rätta er efter. Jag refererar bara till hur det
            tidigare var.
          </note>
          <note>
            Holger Gustafsson ondgör sig också över den höga skattenivån.
            Men vilken skattenivå vill ni ha? Är det fråga om 40 % av bruttonationalprodukten?
            Var skall ni i så fall ta de 250 miljarderna? Hur skall ni klara
            av besparingarna utan att det drabbar det som av
          </note>
          <note>
            Kristdemokraterna ibland betraktats som en helig ko, nämligen
            sjukvården och åldringsvården? Det blir inte lätt att förklara.
            Än så länge har Holger Gustafsson heller inte försökt göra det,
            men nu har han chansen.
          </note>
          <note type="speaker">
            Anf. 134 HOLGER GUSTAFSSON (kd) replik:
          </note>
          <note>
            Herr talman! Att de små skall ställa upp på de stora sade kanske
            inte skatteutskottets ordförande, men han krävde ett gediget samarbete
            och att det helst skulle deklareras i dag. Vi har ingen anledning
            att ställa upp på något sådant. Vi är skilda partier och vi bedriver
            också politiken på det sättet.
          </note>
          <note>
            Lars Hedfors säger att spåren förskräcker. Ja,
          </note>
          <note>
            Sverige behöver faktiskt en annan skattepolitik än den vi i dag
            har. Bekymret är, som jag tidigare sade, att varken regeringen
            eller regeringspartiet inser problemet med de höga skatterna.
            Den politiken driver ju upp kostnader och driver bort arbetstillfällen.
          </note>
          <note>
            Vi kan skapa mera inkomster till staten genom att fler är i arbete
            och genom att skapa sådana förutsättningar för näringslivet att
            Sverige på ett bättre sätt kan konkurrera med andra länder.
          </note>
          <note>
            Herr ordförande i skatteutskottet, till att börja med behöver
            vi kanske inte tala i miljarder eller i procenttal när det gäller
            frågan om hur mycket skattetrycket skall sänkas. Låt oss först
            bli överens om riktningen!
          </note>
          <note>
            Ni socialdemokrater tycks enbart kunna höja skatterna. Det har
            ni visat genom åren. Ni har ju i många år bäddat för den arbetslöshet
            som i dag råder genom att höja skatterna. Vi i övriga partier,
            och där är vi överens, vill sänka skatterna. Låt oss alltså till
            att börja med diskutera riktningen! Vi har inga exempel på er
            goda kompetens när det gäller att sänka skatter, men det är vår
            gemensamma målsättning att göra det. Låt oss, som sagt, diskutera
            riktningen! Det vore en god början.
          </note>
          <note type="speaker">
            Anf. 135 LARS HEDFORS (s) replik:
          </note>
          <note>
            Herr talman! Ja, det är alltid en början att tala om riktningen,
            i det här fallet nedåt, men något svar på frågan om hur Holger
            Gustafsson ställer sig till Moderaternas extrema skattesänkningsförslag
            har jag inte fått.
          </note>
          <note>
            Talet om sänkta skatter klingar faktiskt litet falskt.
          </note>
          <note>
            Det är ju inte så förfärligt länge sedan en berömd och känd kd:are
            gick ut och krävde höjd skatt just för att klara sjukvården och
            åldringsvården. Jag tänker på
          </note>
          <note>
            Jerzy Einhorn. Det råder tydligen litet delade meningar även
            bland Kristdemokraterna om hur man skall göra med skatterna.
          </note>
          <note>
            Vi säger att det är nödvändigt att slå vakt om den offentliga
            sektorns aktiviteter när det gäller sjukvård, åldringsvård, barnomsorg
            och utbildning. Detta kostar pengar. Därför måste vi vara beredda
            på att ha ett skattetryck som kanske t.o.m. ligger över det europeiska
            genomsnittet.
          </note>
          <note type="speaker">
            Anf. 136 RONNY KORSBERG (mp) replik:
          </note>
          <note>
            Herr talman! Den enda fråga där jag kände mig apostroferad i
            frågerundan med Lars Hedfors är den om fastighetsskatten. Lars
            Hedfors undrade hur vi skulle finansiera en sänkning av fastighetsskatten
            från
          </note>
          <note>
            1,7 % till 1,5 %. Den frågan har vi drivit tidigare också. I
            vår budgetmotion anger vi ett antal möjliga vägar. Bl.a. har vi
            sagt att vi för 1997 velat ta bort den sänkning av stämpelskatten
            som Socialdemokraterna drivit igenom och som kostar ungefär lika
            mycket som en sänkning av fastighetsskatten med
          </note>
          <note>
            0,2 procentenheter skulle göra.
          </note>
          <note>
            Ett annat sätt att bli av med fastighetsskatten är att växla
            den mot en energiskatt. Det är ju bättre att människor kan påverka
            energikonsumtionen i sina hus och därmed påverka sin skatt än
            att en fast skatt tas ut.
          </note>
          <note>
            Vidare vill vi medverka till minskade räntesubventioner för bostäder.
            Bostadspolitiska kommittén har i sitt betänkande lagt fram ett
            sådant förslag beträffande hyresfastigheter. Man säger helt enkelt
            att fastighetsskatten och subventionerna skall tas bort. Finessen
            med det är att man i stället kan införa en form av subventionerat
            bosparande. På något sätt är det väl smartare att gynna sparandet
            än att gynna lånandet.
          </note>
          <note>
            Om lånandet gynnas drivs kostnaderna upp. Socialdemokraterna
            borde kanske tänka på alternativet med att vända på subventionerna
            - om nu boendet på något sätt skall subventioneras.
          </note>
          <note>
            Vidare kan man fundera över om skatt skall tas ut när vinsten
            vid försäljning realiseras. Det är också en väg som vi anvisat.
            Vi har inte någon färdig modell, men det finns en rad olika medel
            att använda. Just en sänkning av fastighetsskatten från 1,7 %
            till 1,5 % är något som skulle vara tämligen okomplicerat inom
            nuvarande budgetramar. Det skulle också visa att man är beredd
            att göra något åt människors besvärliga situation på grund av
            det i hög grad felaktiga systemet för beskattning av fastigheter.
          </note>
          <note type="speaker">
            Anf. 137 LARS HEDFORS (s) replik:
          </note>
          <note>
            Herr talman! Det är klart att man är litet förvånad över Miljöpartiets
            politik när det gäller fastighetsskatten. Den har inte varit,
            och är inte heller nu, ett under av klarhet. Det är ju inte mer
            än två år sedan Miljöpartiet röstade för en skattehöjning från
            1,5 % till
          </note>
          <note>
            1,7 %. Nu är den höjningen plötsligt nästan det värsta som har
            inträffat. Man borde väl kunna kräva åtminstone litet konsekvens
            i Miljöpartiets agerande.
          </note>
          <note>
            Ronny Korsberg säger att det här skall finansieras genom att
            slopa sänkningen av stämpelskatten. Om jag inte minns alldeles
            fel var väl sänkningen av stämpelskatten av tillfällig karaktär.
            I så fall kan det inte vara någon finansiering på sikt.
          </note>
          <note>
            Ronny Korsberg talade också om att växla fastighetsskatten mot
            en energiskatt. Det påminner litet grand om berättelsen om galten
            Särimner, som återuppstod dagen efter det att den hade ätits upp.
            Man kan inte använda energiskattehöjningar till hur mycket som
            helst. Det får väl i så fall räcka med att använda dem till någon
            sorts sänkning av skatten på arbete.
          </note>
          <note type="speaker">
            Anf. 138 RONNY KORSBERG (mp) replik:
          </note>
          <note>
            Herr talman! Jag vet inte om Lars Hedfors är den bäste uttolkaren
            av begreppet konsekvens, sett till skattepolitiken och de förändringar
            som skett. Inte minst när det gäller fastighetsskatten kan vi,
            som jag konstaterade i mitt huvudanförande, notera att man nu
            tillsätter en utredning som skall se över det system som Socialdemokraterna
            har röstat igenom. Med betydligt kortare perioder mellan besluten
            var det kanske inte en särskilt välbetänkt kommentar. Vi har inte
            sagt att höjningen av fastighetsskatten är det värsta som hänt.
            För två år sedan ställde vi upp på den höjningen, därför att vi
            då inte fick igenom våra andra förslag. Så enkelt var det med
            den saken. Vi har tyvärr inte majoritet. Hade vi haft det hade
            vi kanske inte gått med på det då.
          </note>
          <note>
            Sänkningen av stämpelskatten är tillfällig, sade
          </note>
          <note>
            Lars Hedfors. Ja visst, men jag sade också att vi ville ta bort
            den 1997. För 1998 och 1999 har vi angivit att vi vill växla den
            mot andra modeller. Vi vill också att man skall utreda hur det
            skall gå till. Vi tyckte inte att det fanns någon anledning att
            i detalj tala om hur det skall gå till. Men att det skulle handla
            om galten
          </note>
          <note>
            Särimner är litet väl långsökt, Lars Hedfors. Det är väldigt
            få som kan tänka sig att ha en fastighet som helt klarar sig utan
            energi de närmaste 5-10 åren. Vi får nog leva med att fastigheterna
            kräver viss energi.
          </note>
          <note>
            Därför vore det smartare att lägga beskattningen där i stället
            för att lägga den på ett fiktivt värde, som nu är fallet, då man
            definitivt inte har någon kontroll över hur mycket skatt man betalar.
            Det vore bättre att lägga den på någonting där man faktiskt kan
            påverka den och dessutom göra en insats både i sin privatekonomi
            och för miljön.
          </note>
          <note type="speaker">
            Anf. 139 LARS HEDFORS (s) replik:
          </note>
          <note>
            Herr talman! Jag tror inte att vi behöver spilla särskilt många
            fler ord på detta. Jag vill bara beträffande galten Särimner säga
            att ni vill använda er av energiskatterna till väldigt mycket.
            Det är inte säkert att de inbringar riktigt så mycket som ni vill
            använda dem till. Då har ni att dras med ett budgetunderskott,
            och det måste ni finansiera.
          </note>
          <note>
            Det är riktigt, Ronny Korsberg, att regeringen gör en genomgång
            av alternativa möjliga modeller för fastighetsskatten men utifrån
            förutsättningen att man får in de 23 miljarderna. Vi kan inte
            försämra budgeten. Vi kan inte låna pengar till konsumtion, vilket
            hände tidigare. Vi får väl se vad diskussionerna i
          </note>
          <note>
            Finansdepartementet kan ge för resultat.
          </note>
          <note type="speaker">
            Anf. 140 ROLF KENNERYD (c):
          </note>
          <note>
            Herr talman! De senaste årens sanering av svensk ekonomi har
            varit framgångsrik. Vi kan skönja möjligheterna till ett överskott
            i statens finanser redan
          </note>
          <note>
            1998. Om någon för två år sedan hade gjort prognosen att det
            statliga budgetunderskottet skulle vara bortraderat just 1998
            hade trovärdigheten i den prognosen starkt ifrågasatts. Nu är
            vi där. Handling ger resultat.
          </note>
          <note>
            Redan nu har debatten om fördelningen av det förväntade överskottet
            skjutit fart. Olika förslag till förbättringar för skilda grupper
            har framförts. Stundom har förslagen framförts med sådan kraft
            och intensitet att reaktionerna på räntemarknaden riskerat att
            rasera möjligheterna till att uppnå det efterlängtade budgetöverskottet.
            Räntan är alltjämt en av budgetens största enskilda utgiftsposter.
          </note>
          <note>
            Det inträffade belyser det faktum att vi, trots uppnådda goda
            resultat, ännu befinner oss i ett ekonomiskt läge som kräver varsamhet
            och fortsatt ekonomisk-politisk stramhet. Det finns alltså i det
            korta perspektivet inte förutsättningar vare sig för långtgående
            skattesänkningar eller för frikostiga bidragshöjningar eller andra
            kostnadshöjningar.
          </note>
          <note>
            Herr talman! I de betänkanden som vi i dag diskuterar behandlas
            de motioner som inte behandlats i samband med budgetbehandlingen.
            Man skulle kunna beteckna dem som uppsamlingsheat efter höstens
            arbete. I detta betänkande behandlas flera viktiga frågor. I merparten
            av dessa viktiga frågor har Centerpartiet haft motionsyrkanden.
            I den absoluta merparten fall har våra motioner fått en välvillig
            behandling, dvs. att de har behandlats efter förtjänst. Jag har
            därför inte funnit anledning att särskilt reservera mig på någon
            punkt. Jag har i stället eftersträvat resultat -
          </note>
          <note>
            nu och framöver. Handling ger resultat.
          </note>
          <note>
            Det innebär att vi bl.a. genom Centerpartiets arbete har flyttat
            fram positionerna på flera viktiga områden. Det gäller t.ex. den
            mycket viktiga frågan om skatteväxling, där nu alla partier utom
            Moderaterna i betänkandet presenterar sin samlade syn på skatteväxling,
            dvs. sänkt skatt på arbete och höjda avgifter på miljöstörande
            och miljöskadlig verksamhet. Jag beklagar att Moderaterna också
            i denna fråga väljer att isolera sig, men desto gladare är jag
            över den samsyn som övriga partier har kunnat uppnå.
          </note>
          <note>
            Innehållet i betänkandet innebär vidare att regeringspartiet
            och därmed regeringen har bundit sig vid att inom kort lägga fram
            förslag till förändringar i en rad olika frågor. Det gäller bl.a.
            beträffande skattekonsekvenserna vid s.k. självförvaltning av
            fastigheter, dvs. då hyresgästerna själva utför del av skötseln
            av fastigheten och som ersättning därför erhåller en hyresrabatt.
            Det skattekineseri som för närvarande råder kan därmed elimineras.
            Handling ger åter resultat!
          </note>
          <note>
            Ett annat skattekineseri gäller beträffande nämndemännens avdragsrätt
            för faktiskt havda kostnader i samband med sin ämbetsutövning.
            I botten är detta ingen skattefråga utan en arbetsgivarfråga med
            skattekonsekvenser. Följaktligen är det Justitiedepartementet
            som nu förbereder det förslag som regeringen har förbundit sig
            att presentera riksdagen för att lösa denna skattemässiga orimlighet.
          </note>
          <note>
            Samma sak gäller skattebefrielsen för stiftelser som regeringen
            kan ge medgivande till. Ett fåtal stiftelser har under senare
            tid fått vänta på beslut i avvaktan på den översyn av skattereglerna
            för stiftelser och ideella föreningar som pågår inom Stiftelse-
            och föreningskommittén. Självklart kommer dessa stiftelser att
            därefter behandlas på samma sätt som andra stiftelser med samma
            karaktär på verksamheten.
          </note>
          <note>
            Beträffande avdragsrätt för resor till och från arbetet slår
            utskottet fast principen att denna skall följa kostnadsutvecklingen
            för sådana resor, vilket är exakt vad som föreslagits i Centerpartiets
            partimotion.
          </note>
          <note>
            Herr talman! Låt mig slutligen ge ett par synpunkter på det gällande
            ROT-avdraget. I en moderatmotion föreslås en skyndsam utvärdering
            av effekterna av systemet. Det är naturligtvis inte särskilt meningsfullt
            att nu - efter så pass kort verkningstid - starta en utvärdering.
            Jag är dessutom övertygad om att en sådan utvärdering kommer att
            visa samma resultat som utvärderingen av förra perioden med ROT-
          </note>
          <note>
            avdrag, dvs. god sysselsättningseffekt och att många svartjobb
            blir vita. Jag anser därför redan nu att det finns goda skäl för
            en förlängning och en utvidgning av ROT-avdraget, men det finns
            också goda skäl för dem som har denna möjlighet att utnyttja det
            nuvarande ROT-avdraget.
          </note>
          <note>
            Såväl Karin Pilsäter som Carl Fredrik Graf har berört änkepensionerna.
            Det är en fråga som tillhör ett annat utskotts område än skatteutskottets.
            Jag vill ändå säga ett par saker i anslutning till vad som sagts.
          </note>
          <note>
            För det första är sänkningen av änkepensionen i allt väsentligt
            så konstruerad att den träffar fördelningspolitiskt rätt. Det
            utesluter inte att det efter en ordentlig analys, som nu skall
            göras, kan finnas behov av smärre justeringar.
          </note>
          <note>
            För det andra har det när det gäller skatteeffekterna sagts tidigare
            i debatten att vissa inkomstgrupper skulle riskera att få marginaleffekter
            på uppemot
          </note>
          <note>
            270 %. Det som hittills har påvisats är att det torde finnas
            en inkomstklass där detta fenomen kan inträffa.
          </note>
          <note>
            Denna inkomstklass är den som i dagsläget har en sammanlagd inkomst
            på 330 000 kr.
          </note>
          <note>
            Det är naturligtvis en skönhetsfläck som skall rättas till, och
            vi i utskottet är överens om att så skall ske. Men jag vädjar
            till dem som deltar i denna debatt: Bilda nu ingen myt om att
            sådana marginaleffekter skulle gälla några större grupper, för
            det är icke sant och hör icke hemma i en seriös debatt.
          </note>
          <note>
            Allra sist, herr talman, ber jag att få yrka bifall till utskottets
            hemställan.
          </note>
          <note type="speaker">
            Anf. 141 KARIN PILSÄTER (fp) replik:
          </note>
          <note>
            Herr talman! Mytbildningen i politiken får man nog snarast intrycket
            att Centerpartiet står för. Alldeles nyss påpekade vi ju just
            att det inte handlar om någon stor grupp. Men för mig räcker det
            att en enda person råkar ut för att bli av med 27 000 kr när man
            har tjänat 10 000 kr, dvs. förlorar 17 000 kr. Det kanske inte
            räcker för Rolf Kenneryd. I utskottsbetänkandet står inte "att"
            detta skall ändras, utan det står
          </note>
          <note>
            "om" detta skall ändras.
          </note>
          <note>
            Handling ger resultat upprepade Rolf Kenneryd ofta. Det var mycket
            man ansåg sig ha uppnått och vara ansvarig för. Handling ger resultat.
            Är det därför vi nu ser att antalet arbetslösa ökar och att antalet
            människor i sysselsättning minskar? Det vore fint om
          </note>
          <note>
            Centerpartiet vore berett att ta ansvar för detta.
          </note>
          <note>
            I Centerpartiet är man också glad för att fler är intresserade
            av begreppet skatteväxling. Men jag kan försäkra att vi från Folkpartiets
            sida i praktiken inte är intresserade av den skatteväxling som
            Centern jobbar med.
          </note>
          <note>
            I somras ägnade man sig åt svartväxling. Höjd skatt på energi
            med 5 miljarder kronor gav sänkta arbetsgivareavgifter med 0,5
            miljarder kronor, alltså tio gånger pengarna på energiskatten
            jämfört med beskattningen av arbete. Det kallar vi för svartväxling.
            Sedan övergick man till omvänd skatteväxling.
          </note>
          <note>
            Man sänker skatten på förmånsbilar och höjer inkomstskatten.
            Det senaste exemplet är att man är stolt över att man tillsammans
            med regeringen har rivit upp
          </note>
          <note>
            Dennispaketet, och därmed också det försöket till bilavgifter,
            och ersätter det med höjda arbetsgivareavgifter.
          </note>
          <note>
            Jag skulle vilja veta hur Rolf Kenneryd och Centerpartiet tänker
            gå vidare med sin skatteväxling.
          </note>
          <note type="speaker">
            Anf. 142 ROLF KENNERYD (c) replik:
          </note>
          <note>
            Herr talman! När det gäller skatteeffekterna på änkepensioner
            vill jag citera en mening i den reservation som Karin Pilsäter
            m.fl. har avgivit i detta ämne:
          </note>
          <note>
            "För den som har inkomster över brytpunkten och betalar s.k.
            värnskatt kan den extra tusenlappen i sämsta fall medföra att
            nettobehållningen minskar med uppåt 27 000 kr."
          </note>
          <note>
            Det är för det första en direkt felaktighet. En extra tusenlapp
            gör i detta specifika inkomstläge att nettobehållningen minskar,
            inte med 27 000 kr utan med
          </note>
          <note>
            2 700 kr, vilket ju icke är en oföraktlig felaktighet.
          </note>
          <note>
            För det andra säger vi i majoritetstexten att denna enskilda
            felaktighet måste rättas till. Vad jag till Karin
          </note>
          <note>
            Pilsäter och andra meddebattörer vädjar om är att nu inte ge
            intryck av att detta gäller generellt för inkomster över brytpunkten.
            Det är ett mycket försåtligt uttryckssätt, vilket jag tycker att
            det finns anledning att påpeka.
          </note>
          <note>
            När det gäller sysselsättningen har vi genom den ekonomiska saneringen
            nu skapat grunden för att sysselsättningen skall kunna öka. Genom
            de insatser som redan har gjorts sedan årsskiftet och de övriga
            insatser som nu planeras kommer det också att bli så.
          </note>
          <note type="speaker">
            Anf. 143 KARIN PILSÄTER (fp) replik:
          </note>
          <note>
            Herr talman! Det torde väl vara uppenbart för alla utom Rolf
            Kenneryd att det förmodligen blivit ett feltryck med en nolla
            för mycket, där det står 27 000.
          </note>
          <note>
            Det är alltså inte fråga om någon mytbildning, och det är heller
            ingen som muntligt har ägnat sig åt någon sådan.
          </note>
          <note>
            Rolf Kenneryd svarade över huvud taget inte på den fråga jag
            ställde angående skatteväxlingen. Det är de facto så att antalet
            arbetslösa ökar och att antalet människor som har jobb minskar.
            Det kan ni inte komma undan genom att påstå att det skulle vara
            på något annat sätt, för fakta talar sitt eget tydliga språk.
          </note>
          <note>
            För det första: Era åtgärder leder inte till fler jobb.
          </note>
          <note>
            De leder till färre jobb. Eftersom Rolf Kenneryd när det gäller
            skatteväxlingen berömde sig för att genom handling ha fått resultat,
            så undrar jag vad nästa steg i er s.k. skatteväxling blir. Är
            det ännu högre inkomstskatter eller vad är det fråga om?
          </note>
          <note type="speaker">
            Anf. 144 ROLF KENNERYD (c) replik:
          </note>
          <note>
            Herr talman! Det är väl uppenbart att anledningen till att jag
            i mitt förra inlägg inte besvarade den senast framställda frågan
            var att jag inte hann med det. Jag skall nu göra ett försök att
            besvara den.
          </note>
          <note>
            Jag vill börja med att säga att om någon hade sagt att vi skulle
            klara saneringen av ekonomin på den korta tid vi har gjort, hade
            man inte blivit trodd. När nu målet för sysselsättningsökningen
            är utstakat tror jag att det finns anledning att fästa litet större
            tilltro till möjligheten att klara den saken inom rimlig tid.
          </note>
          <note>
            Det är förvisso svårt, men det kommer att gå.
          </note>
          <note>
            Nästa inslag i skatteväxlingen kommer för vår del att bestå i
            ytterligare sänkningar av arbetsgivareavgifterna riktade mot småföretagen
            å ena sidan och i höjda kväveoxidavgifter och annan miljöavgift
            å den andra.
          </note>
          <note type="speaker">
            Anf. 145 CARL FREDRIK GRAF (m) replik:
          </note>
          <note>
            Herr talman! Jag skall begränsa mig till att kommentera Rolf
            Kenneryds inlägg beträffande änkepensionen. Det är riktigt att
            det är flera utskott som hanterar frågan. Men eftersom förändringen
            har skett i ett utskott och den får konsekvenser också för de
            skattefrågor vi hanterar finns det skäl att ta upp frågan.
          </note>
          <note>
            Jag är rädd för att Rolf Kenneryd ger en felaktig beskrivning
            när han säger att det bara är i ett specifikt inkomstskikt som
            det är på det här viset. Det är inte säkert att det är på det
            sättet, enligt vad jag har förstått, utan denna effekt kan uppträda
            i olika inkomstskikt beroende på vilka kombinationer som uppträder.
          </note>
          <note>
            Så det är inte alls den summa som Rolf Kenneryd nämnde som alltid
            är den rätta. Däremot förekom summan i ett exempel som vi har
            diskuterat i skatteutskottet. Det är det ena.
          </note>
          <note>
            Det andra är vilka signaler Rolf Kenneryd ger beträffande änkepensionen.
            Han säger att det i huvudsak är fördelningspolitiskt rätt. De
            signaler man fick från kolleger till honom i TV var att de inte
            hade klart för sig att inkomstsamordningen även berörde pensionsdelen,
            vilket ger ett disparat intryck. Jag är naturligtvis intresserad
            av att veta på vilket sätt Centern nu vill medverka till att förändra
            reglerna, så att de helt och hållet återställs till de regler
            som gällde tidigare.
          </note>
          <note>
            Till sist vill jag också understryka att jag aldrig har påstått
            att den skattesituation som vi nu har diskuterat gäller flertalet
            änkor. Tvärtom sade jag i mitt huvudanförande att det sannolikt
            inte är så många som berörs. Men liksom Karin Pilsäter anser jag
            att det räcker att det är en enda person som får de ohemula effekterna
            för att jag skall tycka att reglerna måste ändras.
          </note>
          <note type="speaker">
            Anf. 146 ROLF KENNERYD (c) replik:
          </note>
          <note>
            Herr talman! Först vill jag beträffande detta med inkomstskikten
            säga att jag inte utesluter att det kan finnas ytterligare något
            inkomstskikt som är berört.
          </note>
          <note>
            Det enda inkomstskikt som hittills har kunnat påvisas bli berört
            är det inkomstskikt som jag nämnde. Det besked som ges i betänkandet
            beträffande denna effekt som måste plockas bort är att oavsett
            hur många inkomstskikt som kan komma att påvisas så gäller detta
            besked.
          </note>
          <note>
            När det i övrigt gäller änkepensionerna finner jag ingen anledning
            att kommentera dem på annat sätt än vad jag redan har gjort, eftersom
            de är behandlade i ett annat utskott. De förändringar som kommer
            att behöva vidtas skall vidtas efter en ordentlig analys, vilken
            vi nu har inlett internt i partiet.
          </note>
          <note type="speaker">
            Anf. 147 CARL FREDRIK GRAF (m) replik:
          </note>
          <note>
            Herr talman! Rolf Kenneryd vill inte diskutera änkepensionsfrågan
            mera, men jag är övertygad om att det finns många som är intresserade
            av det. Nu har jag i alla fall fått ett besked - Centerpartiet
            är berett att analysera konsekvenserna av det förslag som man
            varit med om att införa. Det kan möjligen vara till tröst för
            en del. Det hade emellertid varit bättre om denna analys hade
            ägt rum innan förslaget lades fram på riksdagens bord.
          </note>
          <note>
            Till slut vill jag, herr talman, bara slå fast att den summa
            som står nämnd i reservation 2 under mom. 3
          </note>
          <note>
            - 27 000 kr - såvitt jag förstår är helt korrekt. Det är den
            summan som gäller. Det visar att det finns ohemula marginaleffekter
            som måste bort.
          </note>
          <note type="speaker">
            Anf. 148 ROLF KENNERYD (c) replik:
          </note>
          <note>
            Herr talman! Beträffande de 27 000 kronorna vill jag säga att
            det naturligtvis kan vara rätt, men då är det tusenlappen som
            är fel i detta exempel.
          </note>
          <note>
            När det sedan gäller erfarenheter beträffande behovet av analys
            före beslut tror jag att det är erfarenheter som vi, om vi lägger
            handen på hjärtat, kan dela med alla i denna kammare. Analyser
            är önskvärda, men ibland hinner vi inte med dem. Så har det varit
            i detta fall.
          </note>
          <note type="speaker">
            Anf. 149 PER ROSENGREN (v):
          </note>
          <note>
            Herr talman! I föreliggande betänkande har
          </note>
          <note>
            Vänsterpartiet inga reservationer. Det betyder emellertid inte
            att vi tycker att allting i betänkandet är bra.
          </note>
          <note>
            Som tidigare har sagts är det ett ganska disparat betänkande
            med en mängd frågor som har väckts under allmänna motionstiden
            och som inte behandlades i höstas i samband med budgeten. En del
            frågor hade kanske mått bra av att vänta på grund av att det nu
            föreligger lagrådsremisser. Man förväntar sig att det skall läggas
            fram propositioner på delar av dessa områden den 14 mars. Det
            är klart att det hade varit ganska naturligt att hänföra en del
            av frågorna till den debatt som då uppstår, men det hindrar inte
            att man kan återkomma med motioner när de propositionerna läggs
            fram.
          </note>
          <note>
            Jag skall bara kommentera fyra områden när det gäller föreliggande
            betänkande, där vi har valt att inte reservera oss eftersom det
            pågår arbete inom Regeringskansliet och eftersom det faktiskt
            redan finns en del lagrådsremisser ute som tar upp dessa frågor.
          </note>
          <note>
            Det är väl allmänt känt att Vänsterpartiet har avsatt 5 miljarder
            till den privata tjänstesektorn för att hitta möjliga subventioner
            i sysselsättningsfrämjande syfte. Det är glädjande att höra Lars
            Hedfors när han välkomnar just argumenten vad gäller sysselsättningsaspekterna
            och möjligheterna att hitta subventioner när det gäller tjänstesektorn.
            Jag håller helt med Lars
          </note>
          <note>
            Hedfors i argumenteringen också när det gäller de s.k.
          </note>
          <note>
            pigavdragen eller skattesubventionering av höginkomsttagare som
            i dag väljer att betala för tjänster i hemmet.
          </note>
          <note>
            Vi har kommit fram till att det inte är så väldigt lätt. Jag
            tror också att Dan Anderssons utredning kommer att komma fram
            till att detta inte är en enkel fråga. Det är lätt att säga att
            vi skall sänka skatterna inom tjänstesektorn, men vi får se vad
            Dan Andersson kommer fram till. Om den typ av tjänster som Lars
          </note>
          <note>
            Hedfors pratade om förut, dvs. "pigtjänster", över huvud taget
            skall kunna bli vita och konkurrera vet vi redan nu att det fordrar
            att lönerna hamnar på en nivå på 35 kr i timmen. Det innebär alltså
            en ofantlig subvention om det över huvud taget skall bli möjligt.
          </note>
          <note>
            Anledningen till att vi inte reserverar oss mot utskottets hemställan
            när det gäller denna fråga är naturligtvis att vi vill avvakta
            denna utredning och utifrån den ta ställning till vilka delar
            av tjänstesektorn som över huvud taget är aktuella. Vi har redan
            en intern utredning som landar på ungefär samma slutsats som jag
            tror att Dan Anderssons utredning kommer att göra.
          </note>
          <note>
            Också när det gäller fastighetsskatten har vi valt att inte reservera
            oss. Det beror på att vi fick reda på att det inom Regeringskansliet
            pågår ett utredningsarbete. Man begränsar inte utredningsarbetet
            till taxeringsförfarandet, som det har sagts förut, utan man är
            internt också beredd att titta på andra modeller och att ifrågasätta
            marknadsvärdet som en faktor vad gäller fastighetsskatten.
          </note>
          <note>
            Det är samma sak när det gäller förmögenhetsskatten. Det finns
            i dag en lagrådsremiss. Det finns all anledning att titta på den
            lagrådsremissen och på propositionen när den kommer. Vi lovar
            att vi återkommer då. Det finns kopplingar till fastighetsskatten
            och förmögenhetsskatten. Vi har lanserat förslag förut, t.ex.
            att 75 % av taxeringsvärdet skall tas upp till beskattning. Det
            skulle dämpa den kombinationseffekt som i dag uppstår för låginkomsttagare
            som drabbas av att de bor i attraktiva områden. De får en hög
            fastighetsskatt, och ovanpå den läggs en förmögenhetsskatt.
          </note>
          <note>
            Att i nuläget reservera sig i denna fråga - det kommer förhoppningsvis
            en proposition den 14 mars
          </note>
          <note>
            - känns litet nattståndet.
          </note>
          <note>
            Slutligen vill jag när det gäller skatteväxling säga att Skatteväxlingskommittén
            har kommit med ett förslag som sex partier ställer sig bakom.
            Jag vill påpeka för samtliga att denna kommitté kom fram till
            att det finns en mängd problem med skatteväxling och att det inte
            är entydigt och enkelt. Men jag tycker att det är bra att en så
            stor majoritet av partierna i riksdagens kammare är beredda att
            ytterligare verka för skatteväxling och använda de möjligheter
            som finns.
          </note>
          <note>
            Det tycker jag är oerhört positivt. Jag tycker nu att vi skall
            inleda arbetet med att verkligen gå igenom kommitténs erfarenheter
            och titta på vad som kommer att bli möjligt. Jag tycker att de
            partier som nu vill genomföra en skatteväxling till fromma för
            miljön bör sätta sig ned och undersöka hur vi skall gå vidare.
            Det finns en mängd problem som ännu inte är lösta. Men skatteväxlingsfrågan
            är som sagt satt på dagordningen, och det är viktigt.
          </note>
          <note type="speaker">
            Anf. 150 STEN ANDERSSON (m):
          </note>
          <note>
            Herr talman! I detta betänkande behandlas min motion Sk344, som
            handlar om hyresgästers självförvaltning. Jag har förvisso läst
            betänkandet och förstått att man skjuter upp frågan i avvaktan
            på ett förslag från regeringen, men orsaken till att jag begär
            ordet är den att jag har nåtts av uttalanden och läckor om innehållet
            i det kommande förslaget. Skulle de aktualiseras är risken uppenbar
            att denna verksamhet stryper sig själv, alltså försvinner.
          </note>
          <note>
            Herr talman! Utan att ta till överord kan jag säga att jag tror
            att de flesta - kanske alla - delar de tankegångar som jag har
            fört fram i min motion. Det finns ett dokumenterat undantag: Fastighetsanställdas
            Förbund. Det får jag leva med. Jag anser att det är viktigare
            för mig som hyresgäst att bo bra. Kan hyresgästerna utan hjälp
            av kollektivanställda vaktmästare skapa en bättre och billigare
            miljö är valet för mig inte svårt.
          </note>
          <note>
            Problemet är att skattelagstiftningen inte alltid är konsekvent.
            Om jag skall vara ärlig får jag säga att det ibland händer att
            den t.o.m. är helt obegriplig.
          </note>
          <note>
            Enligt nu gällande lagstiftning är det inte förbjudet att som
            hyresgäst städa trappor och sköta grönområden, men den rabatt
            man får som ersättning är skattebelagd. Av någon anledning som
            inte jag har förstått -
          </note>
          <note>
            det skulle vara intressant att höra om någon annan har gjort
            det - kan jag plocka fritt växande bär och sälja dem för upp till
            5 000 kr utan att betala skatt. Det är inte koncentrerat till
            en i familjen. En familj med två vuxna och fyra barn kan lugnt
            plocka och sälja för
          </note>
          <note>
            30 000 kr utan att betala skatt. Om någon kan upplysa mig om
            var konsekvensen finns i detta är jag mycket tacksam.
          </note>
          <note>
            Det problem som nu har uppstått baserar sig framför allt på det
            s.k. miljonprogrammet under 60-talet.
          </note>
          <note>
            Jag vill inte instämma i den kör som säger att det var fel att
            bygga som man gjorde. Det var en oerhörd press på dåtidens regering
            att bygga, eftersom mängder av människor stod utan bostäder.
          </note>
          <note>
            I dag kan man kanske säga att en del områden aldrig skulle ha
            byggts. I dag kännetecknas tyvärr alltför många av dessa områden
            av förslumning, segregation, vandalism, skadegörelse och en låg
            attraktivitet. Man har under åren renoverat för miljarder i dessa
            områden. Tyvärr har förslumningen ganska snabbt nått samma nivå
            som före renoveringarna. Vi har också sett att man har sysslat
            med massor av projekt just för att öka trivseln inom områdena.
            Sammantaget kan man säga att detta tyvärr inte har fungerat.
          </note>
          <note>
            Malmö kommunala bostadsaktiebolag tog ett initiativ. Man lät
            hyresgästerna frivilligt delta i självförvaltningen. Det innebär
            att de sköter i stort sett allt -
          </note>
          <note>
            trappstädning, grönområden m.m. - med undantag av snöröjningen;
            det är en försäkringsfråga.
          </note>
          <note>
            Herr talman! Detta har fungerat bra. Jag är en av de få ledamöter
            i kammaren som bor i allmännyttan.
          </note>
          <note>
            Jag bor själv i ett område där ett sådant här projekt är på gång.
            Det fungerar mycket bra. 1990 var 60 av 124
          </note>
          <note>
            lägenheter tomma i mitt bostadsområde. I dag är ingen lägenhet
            tom. Detta beror inte bara på projektet, men det har säkert betytt
            en del.
          </note>
          <note>
            Det har läckt ut uppgifter som jag inte förstår.
          </note>
          <note>
            Man har sagt att en ersättning - maximerad till 125 kr per månad
            - skall vara skattefri eller bara den del som motsvarar ens egen
            andel eller del i området. Det kan finnas 100 kvadratmeter gräsmatta
            och tio lägenheter.
          </note>
          <note>
            Om jag då skulle sköta 15 kvadratmeter skulle jag få skatta för
            5 kvadratmeter. Det kommer inte att fungera. Om förslaget går
            i den riktningen är det inte lönt att lägga fram det. Då kommer
            hela projektet att haverera.
          </note>
          <note>
            Ingen drömmer om att beskatta en villaägare för den insats han
            gör för att sköta sin egen trädgård. Inte heller beskattas jag
            om jag skruvar ihop möbler från
          </note>
          <note>
            IKEA eller lagar min egen bil. Men om jag städar trappor i ett
            område där jag hyr lägenhet är det plötsligt skattebelagt.
          </note>
          <note>
            Olika utredningar och kommittéer har föreslagit ett icke skattebelagt
            belopp motsvarande ett halvt basbelopp, ungefär 18 000 kr. Det
            kanske inte blir så mycket, men ungefär i det häradet ligger en
            summa som skulle innebära att man skulle kunna behålla projekten
            i deras nuvarande form.
          </note>
          <note>
            Herr talman! Jag förutsätter att det blir en förändring. Statsrådet
            Östros har vid flera tillfällen sagt till riksdagen att han är
            positivt inställd. Då kan han inte lägga fram de förslag som har
            läckt ut, antagligen från departementet. Det måste vara förslag
            som är verklighetsförankrade, förslag som innebär att projekten
            fortsätter. Alla tjänar på detta - hyresgästerna i de aktuella
            områdena och samtliga skattebetalare i de kommuner där sådana
            här bostadsområden finns. Man får alltså lägre skatter, lägre
            kostnader och en ökad trivsel.
          </note>
          <note>
            Herr talman! De projekt som är i gång är alltså skattebelagda
            från 1996. Men jag hoppas att det blir ett förslag som gör att
            man inte får skatta för 1997 års insatser, om det nu kommer ett
            förslag i år.
          </note>
          <note type="speaker">
            Anf. 151 KARIN PILSÄTER (fp) replik:
          </note>
          <note>
            Herr talman! Jag begärde replik eftersom det tyvärr sprids en
            myt när det gäller den här frågan. Det är en myt att arbetet i
            det egna bostadsområdet är beskattningsbart för den som är hyresgäst.
            Det är inte så.
          </note>
          <note>
            En hyresgäst har precis samma regler som den som bor i bostadsrätt
            eller i egnahem, så länge arbetet sker på ungefär likvärdiga villkor.
            Det är samma regler om man i en villasamfällighet får en avgiftsreduktion
            som motsvarar den egna andelen av jobbet som om man i en bostadsrättsförening
            eller i ett hyrehusområde får en avgiftsreduktion motsvarande
            den egna andelen av jobbet. Det finns en lång rad olika projekt
            runt om i Sverige som innebär att man just har självförvaltning
            i hyresbostäder, och det är inte alls förmån för beskattning.
          </note>
          <note>
            Den konstruktion som man har valt i Holma och
          </note>
          <note>
            Kroksbäck innebär att man får avgiftsreduktion beroende på det
            antal timmar man jobbar eller på arbetsinsatsens storlek. Då stämmer
            det inte längre.
          </note>
          <note>
            Jag har varit med i Storstadskommittén och lagt fram förslag
            som just handlar om förbättrade möjligheter att skriva dessa förhandlingsöverenskommelser.
          </note>
          <note>
            De innebär att det skall bli enkelt för hyresgästerna att göra
            en likvärdig överenskommelse som man t.ex.
          </note>
          <note>
            kan ha i en bostadsrättsförening. Därmed är det inte sagt att
            man som hyresgäst kommer att kunna få avgiftsreduktion i proportion
            till hur många timmar man arbetar eller till hur stor arbetsinsats
            man gör, utan reduktionen står i proportion till den egna andelen.
          </note>
          <note>
            Sedan får man givetvis jobba hur mycket man vill.
          </note>
          <note>
            Avtalen skall vara likvärdiga i de olika upplåtelseformerna.
          </note>
          <note>
            Detta kan jämföras med att den villaägare som mot betalning sköter
            andras trädgårdar givetvis är skattskyldig för det.
          </note>
          <note type="speaker">
            Anf. 152 STEN ANDERSSON (m) replik:
          </note>
          <note>
            Herr talman! Om han sedan betalar skatt är en annan fråga.
          </note>
          <note>
            Det exempel som Karin Pilsäter tar upp gäller när man köper en
            bostadsrätt. Då förutsätts det att man skall delta i vissa aktiviteter.
          </note>
          <note>
            I mitt fall handlar det om frivillighet. Jag kan inte begära
            av en gammal dam på fjärde våningen att hon skall sköta gräsmattan.
            Och hon kan inte begära att jag skall sköta den åt henne om jag
            inte får någonting för det. Poängen är att alla inte är med. Man
            är med efter egen förmåga. Därför borde man också få betalt inom
            rimliga gränser, baserat på den insats man gör.
          </note>
          <note>
            Jag tror att både jag och Karin Pilsäter är överens om att många
            ideella projekt under åren har fungerat under det sammanträde
            eller det möte där man har beslutat om dem. Dagen efter, i praktiken,
            när man inte har fått någon ersättning har de runnit ut i sanden.
          </note>
          <note>
            Tyvärr är de exemplen alltför många. Det finns ingen anledning
            att pröva nya sådana.
          </note>
          <note type="speaker">
            Anf. 153 KARIN PILSÄTER (fp) replik:
          </note>
          <note>
            Herr talman! Det finns många exempel på att människor ideellt
            och frivilligt gör saker tillsammans för att de tycker att det
            är trevligt och att det är ett bra sätt att sköta sina gemensamma
            angelägenheter på.
          </note>
          <note>
            Jag vill ha sagt att det inte är sant att det råder någon skillnad
            i beskattningen om man är aktiv i självförvaltningen i en bostadsrättsförening,
            i en villasamfällighet eller i ett hyreshus. Det är precis likvärdigt.
          </note>
          <note>
            Men med den konstruktion som man har i Holma och
          </note>
          <note>
            Kroksbäck har dagens lagstiftning den effekten att det faktiskt
            blir beskattningsbart, precis som det blir beskattningsbart ifall
            jag gör en större arbetsinsats i
          </note>
          <note>
            Folkpartiet - därför att några äldre damer inte orkar eller har
            tid - och får ersättning för det.
          </note>
          <note>
            Det här kan man naturligtvis förändra om man vill, men jag vill
            klargöra att dagens villkor inte är så orättvisa som de ofta framställs
            i debatten. Jag vet inte vad regeringen jobbar med - en del kommer
            säkert inte att bli nöjda med det - men jag tror ändå att de förslag
            som kommer kan lägga en bra grund för att vi skall kunna gå vidare
            och utveckla hyresgästernas engagemang, ansvar och självförvaltning
            i det egna bostadsområdet.
          </note>
          <note type="speaker">
            Anf. 154 STEN ANDERSSON (m) replik:
          </note>
          <note>
            Herr talman! Jag kan inte lägga mig i Folkpartiets interna arbetsfördelning.
            Det är omöjligt för mig.
          </note>
          <note>
            Detta handlar alltså om människor som gör någonting frivilligt.
            Men man kan inte säga till någon:
          </note>
          <note>
            Du skall flytta till det här området, men du måste sköta trappstädning
            för ett antal personer som inte kan eller vill göra det. Här handlar
            det om att man gör en insats för områdets bästa och får en ersättning
            i förhållande till sin insats.
          </note>
          <note>
            Att jag har tagit upp det här beror framför allt på den enorma
            inkonsekvensen. När Sveriges riksdag kan besluta att man kan plocka
            vildväxta bär och sälja dem skattefritt upp till en viss nivå,
            5 000 kr, tycker jag att det borde vara logiskt och självklart
            att man också kan städa sina trappor upp till 5 000 kr utan att
            betala skatt på det.
          </note>
          <note type="speaker">
            Anf. 155 STEN TOLGFORS (m):
          </note>
          <note>
            Herr talman! Regeringen lastar nu, i sin oförmåga att komma till
            rätta med arbetslösheten, över alltmer av arbetsmarknadspolitiska
            åtgärder och ansvar på kommuner och regionala organ - dock utan
            att ge dem tillräckliga möjligheter att öppna för nya jobb.
          </note>
          <note>
            Jag tänker här i all synnerhet på öppnandet av tjänstesektorn.
          </note>
          <note>
            Tjänstesektorn är inte enhetlig utan innefattar en vid skala
            av olika företag och arbeten. Där finns alltifrån kvalificerade
            datakonsulttjänster till privata hushållstjänster. Det gemensamma
            för de här företagen och arbetena är att dagens beskattning slår
            hårt mot efterfrågan på dem. Skattekilarna gör att det i dag är
            mycket få hushåll som kan anlita en yrkesman för att måla huset,
            hjälpa till med hemdatorn, tvätta bilen, passa barnen, städa hemmet
            eller utföra enklare trädgårdssysslor och andra tjänster som underlättar
            förvärvsarbete.
          </note>
          <note>
            Också företagens efterfrågan på extern kompetens minskar när
            privata tjänster straffbeskattas. Det minskar i sin tur mindre
            svenska företags långsiktiga växtkraft.
          </note>
          <note>
            Det finns därför i dag mycket få företag vars affärsidé är att
            sälja hushållstjänster inte minst till enskilda människor. Men
            då man kan anta att den potentiella efterfrågan är stor finns
            det här möjligheter för ett antal nya företag och arbeten att
            växa fram -
          </note>
          <note>
            förutsatt att man ändrar straffbeskattningen.
          </note>
          <note>
            Det underliga är att det sedan länge accepteras att den offentliga
            sektorn erbjuder starkt subventionerade hushållstjänster till
            enskilda medborgare medan pigstämpeln tas fram så fort det talas
            om att privatpersoner eller företag skulle kunna erbjuda liknande
            hjälp.
          </note>
          <note>
            Kommunerna erbjuder hushållstjänster inom ramen för hemtjänsten.
            Tjänsterna riktar sig till människor som bedöms behöva hjälp för
            att klara sin vardag, t.ex. på grund av sin hälsa. Det finns dock
            åtskilligt fler svenskar som behöver hjälp att klara hushållsarbetet
            av andra skäl och som skulle kunna erbjuda arbetslösa människor
            arbete om inte - återigen -
          </note>
          <note>
            sektorn skattades sönder.
          </note>
          <note>
            Dessutom ser vi nu att hemtjänstens utbud beskärs alltmer i många
            kommuner. Att själv bekosta ytterligare nödvändig hjälp vid sidan
            av hemtjänsten är för dyrt i dag. Steget mellan det man får köpa
            på marknaden och den subventionerade hemtjänsten är mycket stort.
            Snöskottning t.ex. är något som är viktigt för många äldre på
            landsbygd men som inte omfattas av hemtjänst och också är oerhört
            dyrt att köpa.
          </note>
          <note>
            Det kan väl knappast ändå vara verksamhetens huvudman som skall
            avgöra om en hushållstjänst är politiskt acceptabel eller inte
            - dvs. acceptabel om det är kommunal hemtjänst, oacceptabel och
            pigstämplad om det är privat.
          </note>
          <note>
            Herr talman! Det finns flera tänkbara sätt att bringa ned skattekilen
            och möjliggöra nya tjänstearbeten. Momsen kan sänkas, arbetsgivaravgiften
            kan reduceras, inkomstskatterna kan sänkas, man kan tänka sig
            en skattereduktion osv. För att öppna möjligheten för människor
            med normala löner att anställa andra för tjänster kan man också
            diskutera en möjlighet till avdrag på kommunalskatten. Jag har
            motionerat om detta i motion Sk323. Kommunerna har i dag stora
            direkta och indirekta kostnader för arbetslösheten, bl.a. i form
            av socialbidrag. De medverkar också, mer eller mindre frivilligt,
            i olika former av arbetsmarknadspolitiska åtgärder. Det är en
            central fråga för kommunerna att förvärvsfrekvensen kan öka och
            bidragsberoendet minska. Det är därför logiskt att såväl kommunernas
            inflytande över det lokala näringsklimatet som förutsättningarna
            för nya arbeten ökas genom möjligheten att öppna tjänstesektorn.
          </note>
          <note>
            Enligt min uppfattning bör därför kommunerna få möjlighet att
            fatta beslut om införande av temporära eller permanenta avdragsmöjligheter
            mot kommunalskatten för köp av hushållstjänster. Finansieringen
            bör kommunerna få svara för själva. Det här systemet skulle också
            öppna för en positiv konkurrens mellan kommuner. Det skulle visa
            sig om det var rätt att införa systemet med tjänsteavdrag eller
            inte när en kommun gör det och en annan avstår. Dessutom stärker
            man den kommunala självstyrelsen. Enligt min uppfattning bör regeringen
            utan fördröjning återkomma till riksdagen med förslag om en sådan
            avdragsmöjlighet och hur den skulle kunna förverkligas.
          </note>
          <note>
            Enligt min uppfattning har vi inte längre råd att tacka nej till
            jobb av ideologiska skäl. Vi har heller inte råd att säga till
            exempelvis landets gamla och barnfamiljer att det är rätt att
            skatta sönder deras möjlighet att köpa den hjälp de behöver.
          </note>
          <note>
            Varje person vi kan flytta från bidragsberoende, oavsett om det
            är från a-kassa eller från socialbidrag, till jobb innebär en
            vinst. Det är också en vinst när vi kan göra svarta jobb vita.
            Det är också en vinst för samhället om vi kan skapa en sektor
            där jobb efterfrågas för människor som är praktiskt lagda. Det
            kanske helt enkelt är så att ett jobb som man har utfört med händerna
            i många år inte längre efterfrågas och att man därför förpassas
            till långsiktigt bidragsberoende.
          </note>
          <note>
            Det tycker jag är slöseri med mänskliga resurser. Jag tror därför
            att kommunerna kan sänka sina socialbidragskostnader genom att
            öppna tjänstesektorn och skapa efterfrågan på mer praktiska jobb.
          </note>
          <note>
            Herr talman! Det sägs ofta att det skulle vara en subvention
            att öppna tjänstesektorn. Det bygger i grunden på en total felsyn,
            enligt min uppfattning.
          </note>
          <note>
            Utgångspunkten skulle vara att det är politikens pengar det handlar
            om och inte människornas samt att dagens skattetryck är det enda
            rätta. Så är det naturligtvis inte. Dagens skatter och skattetryck
            är absolut inte normen. Om det är så att vi inte har råd att sänka
            alla skatter samtidigt måste vi prioritera. För mig är det viktigt
            att vi prioriterar att öppna tjänstesektorn och skapar förutsättningar
            för en mer dynamisk ekonomi där vi tar till vara människors resurser.
          </note>
          <note type="speaker">
            Anf. 156 PER ROSENGREN (v):
          </note>
          <note>
            Herr talman! Sten Tolgfors säger att det är den enskildes pengar
            - ja - och att det inte är fråga om subvention. Men jag har ju
            precis redogjort för vad forskarna vid Uppsala universitet har
            kommit fram till:
          </note>
          <note>
            För att den sektor som Sten Tolgfors vurmar för så starkt över
            huvud taget skall kunna bli vit och kunna fungera får det kosta
            max 35 kr i timmen inklusive avgifter. Det är ganska intressant.
            Vilken människa skall kunna leva på 35 kr i timmen? Vilken typ
            av människor är det som Sten Tolgfors menar skall söka sig till
            denna sektor?
          </note>
          <note>
            Sten Tolgfors odlar här också myten att man kan sänka momsen.
            Det kunde vi innan vi gick med i EU.
          </note>
          <note>
            I dag finns inte den möjligheten. Det finns klart uppräknat vilka
            typer av verksamheter vi kan ha sänkt moms på, och de här tjänsterna
            ingår inte i det.
          </note>
          <note>
            Sten Tolgfors säger också att den höga beskattningen är ett problem
            för företags efterfrågan på tjänster. Det är ju en ren lögn! En
            del av tjänstesektorn som har ökat väldigt kraftigt är just den
            som vänder sig till företagen - dataföretag osv. Det beror i sin
            tur på att storföretag osv. har lejt ut de tjänster de förut utförde
            själva till privata företag som nu sköter detta.
          </note>
          <note>
            Sedan är det intressant att Sten Tolgfors jämför hemtjänsten
            med de frågor som kallas pigavdrag och vill ta pengar från kommunerna
            - det är faktiskt vad det innebär - som bedriver hemtjänsten för
            att ge åt och subventionera - faktiskt - den här privata tjänstesektorn,
            som alltså skall subventioneras till en kostnad av 35 kr i timmen
            om det skall fungera.
          </note>
          <note type="speaker">
            Anf. 157 STEN TOLGFORS (m):
          </note>
          <note>
            Herr talman! Det är nog tur att jag inte är lagd för depressioner,
            när jag tar del av Per Rosengrens nattsvarta målning. Dagens verklighet
            är uppenbarligen den enda möjliga, och alla förslag för att bryta
            upp massarbetslöshet och utslagning av människor, därför att efterfrågan
            på deras tjänster skattas bort, kan man bara döma ut.
          </note>
          <note>
            Låt mig börja med hemtjänsten. Var finns logiken? Kommunerna
            förskjuter i dag vad som ingår i hemtjänsten. Man flyttar alltså
            ut delar som tidigare låg inom hemtjänsten, helt subventionerade,
            till en privat marknad, helt straffbeskattade. Därefter säger
            man att service skall alla betala själva.
          </note>
          <note>
            Vem har råd med det? Hur många sjuka pensionärer, för att använda
            Per Rosengrens demagogi, har råd att köpa tilläggstjänster i dag,
            exempelvis snöskottning? Här skall människor i stället tvingas
            ut på akassa eller socialbidrag därför att man inte kan köpa den
            typen av tjänster. De straffas bort.
          </note>
          <note>
            I Örebro, som jag kommer ifrån, etablerar sig ett par privata
            tjänsteföretag för att sälja hushållstjänster till människor och
            företag som har pengar. Statoil erbjuder sina anställda att få
            hushållstjänster i stället för tjänstebil. Marknaden är på väg
            fram. Men i dag är den på väg fram bara för en grupp människor.
            Vad jag vill är att med olika tekniska lösningar öppna marknaden
            så att fler vanliga människor kan vara med och efterfråga den
            här typen av tjänster. Jag delar inte uppfattningen att man måste
            ned till 35 kr. Det visar också exemplen med tjänsteföretagen
            i Örebro och
          </note>
          <note>
            Statoil. Den uppfattningen får Per Rosengren stå för själv.
          </note>
          <note>
            Alla de här systemen är ett sätt att göra det möjligt att betala
            rimliga löner, därför att man tar bort statens beskattning. Många
            uppgifter utförs inte i dag. Man kan t.o.m. tänka sig system med
            negativ skatt om människor inte kan leva på sin lön. Men jag tror
            att det går att komma runt. Det är bara fråga om vilken teknisk
            lösning man skall välja.
          </note>
          <note type="speaker">
            Anf. 158 PER ROSENGREN (v):
          </note>
          <note>
            Herr talman! Uppgiften om de 35 kronorna är inte min. Det är
            en forskare vid Uppsala universitet som är sakkunnig och som efter
            studier har kommit fram till detta belopp. Sten Tolgfors kanske
            har ett bättre underlag.
          </note>
          <note>
            Hemtjänsten är i dag faktiskt behovsprövad. Vill
          </note>
          <note>
            Sten Tolgfors finansiera den genom att kommunerna skall minska
            sina skatteintäkter? Det är det han säger.
          </note>
          <note>
            Då blir det ännu mindre pengar till de behovsprövade insatserna
            som kommunen har att stå för. Det Sten
          </note>
          <note>
            Tolgfors förespråkar är att vi skall ta pengar från kommunen
            för att andra människor skall kunna köpa starkt subventionerade
            tjänster.
          </note>
          <note>
            Jag frågar fortfarande: Hur skall man komma ned till en acceptabel
            timnivå för att det över huvud taget skall bli intressant? Hur
            tänker Sten Tolgfors finansiera det? Hur mycket drabbar det kommunernas
            skatteintäkter och deras övriga verksamhet? Det är litet av detta
            som det handlar om. Det handlar om i storleksordningen 35 kr i
            timmen, Sten Tolgfors. Jag tror att vi får lita på de forskare
            som har kommit fram till det.
          </note>
          <note>
            Vi kan inte stå här i kammaren och säga: Jag har en annan uppfattning.
            Det kan man ha. Men på vilken grund har Sten Tolgfors en annan
            uppfattning? Litet seriösa måste vi vara även i politiken.
          </note>
          <note type="speaker">
            Anf. 159 STEN TOLGFORS (m):
          </note>
          <note>
            Herr talman! Vi har alla just nu fått oss en lektion i selektivt
            seende, signerat Per Rosengren och Vänsterpartiet.
          </note>
          <note>
            Kostnaden för privata tjänsteföretag som i dag säljer tjänster
            till t.ex. Statoils anställda eller de här företagen jag pratade
            om i Örebro kommer att hamna på ungefär 100 kr per timme. Därför
            tillåter jag mig att ha en litet avvikande uppfattning än just
            den forskare som Per Rosengren väljer att referera till här och
            nu.
          </note>
          <note>
            Det intressanta med de flesta av förslagen för att öppna tjänstesektorn
            är att de inte innebär någon kostnad. Det är inte saker som staten
            i dag får intäkter från. Det är saker som staten i dag ser till
            att lägga så höga pålagor på att de inte utförs vitt över huvud
            taget. Att Vänsterpartiet är för ett högt skattetryck, att skatta
            sönder jobb i Sverige, att skatta sönder företag, att med höga
            skatter driva ut dem ur landet vet vi redan. Men att Per Rosengren,
            Vänsterpartiet, satt så djupt fast i den här gamla vänsterdemagogin
            att han inte är beredd att öppna ögonen och pröva alla de tekniska
            lösningar som finns för att skapa hundratals och tusentals nya
            möjligheter till jobb i Sverige gör mig litet ledsen.
          </note>
          <note>
            Visst är hemtjänsten behovsprövad. Men, Per Rosengren, svara
            på frågan: Hur kan det komma sig att pensionären som för något
            år sedan bedömdes få både det ena och det andra i dag bara bedöms
            få det ena, därför att ekonomin i kommunerna har försämrats?
          </note>
          <note>
            Ändras behoven plötsligt därför att kommunens ekonomi har förändrats?
            Så är det naturligtvis inte. Människor har faktiskt fler behov
            än dem som Per Rosengren och hans vänsterkolleger runt om i kommunerna
            råkar se. Innebörden med systemen för att öppna tjänstesektorn
            är faktiskt att de själva får se sina behov, själva får efterfråga
            tjänster och inte behöver sitta i knät på Vänsterpartiet och andra
            politiker runt om i kommunerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 mars.)
          </note>
          <note>
            Beslut om uppskjuten votering
          </note>
          <note>
            Kammaren beslöt på förslag av förste vice talmannen att skatteutskottets
            betänkanden SkU15,
          </note>
          <note>
            SkU16 och SkU17, jordbruksutskottets betänkanden
          </note>
          <note>
            JoU7 och JoU13 samt bostadsutskottets betänkande
          </note>
          <note>
            BoU8 skulle avgöras i ett sammanhang vid arbetsplenum onsdagen
            den 12 mars.
          </note>
          <note>
            7 § Energiskatter m.m.
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU16
          </note>
          <note>
            Energiskatter m.m.
          </note>
          <note type="speaker">
            Anf. 160 KARL-GÖSTA SVENSON (m):
          </note>
          <note>
            Herr talman! I det här betänkandet behandlas ett antal motioner
            från den allmänna motionstiden. Efter denna tidpunkt har en del
            hänt inom energipolitikens område. För det första har Skatteväxlingskommittén
            avgett sitt betänkande. Det har vi hört talas om tidigare i eftermiddag.
            För det andra har Socialdemokraterna, Centern och Vänstern enat
            sig om en förtida avveckling av kärnkraften. För det tredje har
            den svenska regeringen i EU - såvitt jag kan förstå med stöd av
          </note>
          <note>
            Centern - drivit igenom möjligheterna för Sverige att öka utsläppen
            av växthusgaser med 5 %. Därmed går man emot riksdagens beslut
            om antagna riktlinjer, vilket innebär att de svenska koldioxidutsläppen
            från fossila bränslen skall stabiliseras på 1990 års nivå år
          </note>
          <note>
            2000.
          </note>
          <note>
            I majoritetens skrivning i detta betänkande ger man vaga besked
            om uppgörelsen. Det framgår visserligen att en första kärnkraftsreaktor
            skall avställas senast den 1 juli 1998, men det saknas helt uppgifter
            om effekterna av denna avställning. Det blir ju fråga om en gigantisk
            kapitalförstöring genom att man från dessa partiers sida är överens
            om att skrota Barsebäck. Det kommer att driva upp elkostnaderna
            för näringslivet och hushållen. Det kommer att leda till att investeringsviljan
            hämmas. Det betyder att den rekordhöga arbetslösheten riskerar
            att öka. Det kommer att leda till ökad användning av fossila bränslen,
            vilket betyder ökade koldioxidutsläpp. De kommande skattehöjningarna,
            som blir följden av denna överenskommelse, sopas under mattan.
            De valda ombud för
          </note>
          <note>
            Sveriges folk som står bakom majoritetsskrivningen i detta betänkande
            vågar uppenbarligen inte leva upp till sitt ansvar att ha åsikter
            om hur den framtida beskattningen kommer att påverka näringslivet
            och de svenska hushållen.
          </note>
          <note>
            Jag vill därför ställa ett antal frågor till regeringspartiets
            företrädare.
          </note>
          <note>
            1. Vad händer med jobben när man avvecklar Barsebäck?
          </note>
          <note>
            2. Vad händer med de hundratusentals villaägare som har direktverkande
            elvärme?
          </note>
          <note>
            3. Vilka åtgärder tänker ni vidta för att Vargön Alloys i Vänersborg
            kan fortsätta sin verksamhet i vårt land?
          </note>
          <note>
            4. Vilka besked kan den moderata skattekommittén ge till Gränges
            Metall i Sundsvall, som vi skall besöka i morgon? Vilka åtgärder
            tänker ni vidta så att detta företag kan trygga anställningen
            för sin personal och för att kunna nyinvestera så att det skapas
            nya jobb i framtiden?
          </note>
          <note>
            5. Vilka ytterligare skattehöjningar kan hushållen och näringslivet
            förvänta sig efter de redan beslutade höjningar som kommer den
            1 juli i år?
          </note>
          <note>
            6. Vad händer med miljön?
          </note>
          <note>
            Under den förra mandatperioden infördes den s.k.
          </note>
          <note>
            nioöringen för att möjliggöra användning av biobränslen vid leverans
            av värme till industrin. Förslaget utarbetades på ett initiativ
            från den borgerliga majoriteten i skatteutskottet. Kompensationen
            har visat sig vara ett bra instrument för att gynna miljön.
          </note>
          <note>
            Värmeverken ökade sina leveranser av biobränslebaserad värme,
            och på många orter utgjorde den här kompensationen en förutsättning
            för nybyggnation av nya värmeverk.
          </note>
          <note>
            Genom ett ad hoc-artat beslut avskaffades nioöringen den 1 september
            1996 av den socialdemokratiska majoriteten tillsammans med Centern
            på grund av att det hade visat sig att det förekom vissa inslag
            av skatteplanering. I stället för att ändra gällande lagstiftning
            på så sätt att riskerna för skatteplanering minimerades avskaffades
            kompensationen, till mycket stora nackdelar för värmeverkan och
            till mycket stora nackdelar för miljön, eftersom åtgärden leder
            till ökad användning av fossila bränslen.
          </note>
          <note>
            Nioöringen löste också till stor del problemen med råtalloljan,
            som är bekant för skatteutskottets ledamöter - vi har haft frågan
            uppe flera gånger - eftersom utnyttjandet av denna olja inte fick
            ligga till grund för kompensation i det borgerliga förslaget tidigare.
            Slopandet av kompensationen innebar också att regeringen skulle
            återkomma till riksdagen med förslag om att möjliggöra fortsatt
            eldning med biobränslen genom någon form av bidrag. Ännu har inte
            regeringen hört av sig. Vi har inte sett tillstymmelse till förslag.
            Detta innebär helt naturligt problem för en stor mängd värmeverk,
            och det hämmar givetvis en utbyggnad av biobränslebaserade verk.
            Det innebär också att den aktuella industrin, som använder råtallolja
            i sin produktion, återigen har fått problem eftersom inga besked
            ges. Problemen förvärras också av den höjda koldioxidskatten.
          </note>
          <note>
            Från moderat håll vill vi hålla fast vid att kompensation skall
            ske via skattelagstiftningen i stället för att ett bidragssystem
            införs. Ett sådant system får en helt annan långsiktighet och
            stadga än ett system baserat på bidrag. Regeringen bör därför
            omgående återkomma till riksdagen med en modifierad form av nioöringen
            som kan träda i kraft den 1 juli 1997. Det är viktigt att påpeka
            att vi också vill återinföra den begränsning i kompensationen
            som gällde råtalloljan, dvs. leverans av värme som producerats
            med råtallolja skall inte berättiga till kompensation.
          </note>
          <note>
            Jag tycker att det är jättesvagt att utskottsmajoriteten inte
            ställer konkreta krav på tidpunkten för ett förslag från regeringen.
            Det är därför på sin plats att vi i dag får ett besked från regeringens
            företrädare om när förslaget förväntas komma och om när ett sådant
            förslag kan träda i kraft. Lisbeth Staaf-Igelström, det är alltså
            viktigt att vi i dag får reda på om det verkligen kommer något
            förslag. Blir det något bidragsförslag, någon modifierad nioöring
            eller vad?
          </note>
          <note>
            Avslutningsvis vill jag ta upp yrkesfiskarnas möjligheter att
            mot försäkran kunna köpa skattefri olja.
          </note>
          <note>
            Utskottsmajoriteten bestående av Socialdemokraterna och Centern
            strular även denna gång när denna fråga behandlas. Jag kan inte
            förstå varför inte majoriteten tar sitt ansvar och ger klara besked
            till regeringen om att åtgärder omedelbart bör vidtas för att
            man skall kunna lösa likviditets- och byråkratiproblemen för fiskarna
            i detta avseende.
          </note>
          <note>
            Min kollega Olle Lindström kommer i sitt anförande att behandla
            frågan om den snedvridande konkurrens som uppstår i gränstrakterna
            mot Finland när det gäller den finska röda dieseloljan, så jag
            tar inte upp den frågan alls.
          </note>
          <note>
            Vi moderater står givetvis bakom samtliga moderata reservationer
            till detta betänkande, men för tids vinnande yrkar jag bifall
            bara till reservation nr 1.
          </note>
          <note type="speaker">
            Anf. 161 ISA HALVARSSON (fp):
          </note>
          <note>
            Herr talman! Den energiöverenskommelse som
          </note>
          <note>
            Socialdemokraterna, Centerpartiet och Vänstern kommit överens
            om är vi mycket kritiska till. Eftersom vi av den anledningen
            inte kan ställa oss bakom utskottets motiveringar rörande energiskattefrågorna
            i detta betänkande avser vi från folkpartigruppens sida att avstå
            i sådana voteringar. När regeringen senare i vår lägger fram sina
            förslag beträffande energipolitiken kommer vi att redovisa ett
            samlat motförslag.
          </note>
          <note>
            Under den borgerliga regeringen beslutade riksdagen att Sverige
            skulle minska koldioxidutsläppen med
          </note>
          <note>
            50-80 % under de närmaste 50 åren. Målet var en frysning fram
            till år 2000 av 1990 års utsläppsnivå.
          </note>
          <note>
            Därefter skulle utsläppen minska.
          </note>
          <note>
            Vi har i Sverige genom FN:s klimatkonvention från Rio de Janeiro
            1992 förbundit oss att försöka minska vår tillförsel av växthusgaser,
            varav koldioxid är den viktigaste. Klimatkonventionen är en kompromiss
            mellan flera intressen, främst mellan industrioch utvecklingsländer.
            I sitt nuvarande skick är konventionen i praktiken knappast folkrättsligt
            bindande, men det betyder ju inte att den inte behöver följas.
            En nations internationella anseende påverkas förstås av om det
            finns ett samband mellan teori och praktik.
          </note>
          <note>
            De farhågor som vi i Folkpartiet nu känner är att klimatkonventionen
            blir ytterligare ett exempel på svensk dubbelmoral. Först undertecknar
            Sverige konventionen för att sedan negligera den i det praktiska
            beslutandet när det gäller t.ex. energipolitiken.
          </note>
          <note>
            Sverige har dessutom vid EU-förhandlingar nu i veckan fått rätt
            att öka sina koldioxidutsläpp med
          </note>
          <note>
            5 %. Sverige tackade och tog emot! EU:s ordförandeland, Holland,
            har uppfattningen att detta varit ett uttalat svenskt argument.
            Det kan bara tolkas som att den svenska regeringen inte tar hoten
            om klimatförändringar på allvar. Detta är verkligen både upprörande
            och anmärkningsvärt och bidrar naturligtvis inte till Sveriges
            möjligheter att vara pådrivande när det gäller kravet på en internationell
            koldioxidskatt.
          </note>
          <note>
            Riksdagen måste få regeringen att förstå att det här krävs att
            man med större kraft driver frågan om koldioxidskatt inom EU.
          </note>
          <note>
            Om EU införde en gemensam miniminivå för skatt på koldioxidutsläpp
            skulle trycket öka på att finna mer ekologiskt hållbara energikällor
            och att utveckla energisnål teknik. Nu krävs det enhällighet för
            att besluta om ekonomiska styrmedel i miljöpolitiken.
          </note>
          <note>
            Det vill vi från Folkpartiets sida ändra på. Det är rimligt att
            sådana skatter som påverkar gränsöverskridande miljöproblem lyfts
            över till gemenskapsnivån och blir bindande genom majoritetsbeslut
            i ministerrådet.
          </note>
          <note>
            Utskottet avvisar i betänkandet Folkpartiets förslag om att det
            skall bli möjligt att införa bilavgifter.
          </note>
          <note>
            Man har inte riktigt förstått att bilavgifter och miljözoner
            är ett bra medel för att begränsa trafiken i särskilt belastade
            områden. Vi vill att det skall vara möjligt för kommunerna att
            införa bilavgifter i större städer. Det motiveras inte alls bara
            av behovet av medel för trafikinvesteringar utan också av miljöskäl.
          </note>
          <note>
            Smidiga system för detta finns, vill vi påstå, redan tillgängliga
            tack vare ny informationsteknik. Hur ser ni socialdemokrater på
            trafik och miljö? Ni höjer koldioxidskatten, förbättrar villkoren
            för leasingbilar med en miljard och säger nej till bilavgifter.
            Vart för sig ger varje förslag en dålig miljöprofil, och sammanlagt
            blir miljöprofilen mycket dålig.
          </note>
          <note>
            Herr talman! Skatten på dieselbilar är i genomsnitt cirka fyra
            gånger högre än skatten på bensindrivna bilar. Det är en orimlig
            skatteskillnad, och den kan inte motiveras med hänsyn tagen till
            miljöbelastningen. Dieselbränslet är enklare och mindre energikrävande
            att framställa. En dieselmotor har också betydligt högre verkningsgrad
            än bensinmotorer. Det är också, som framgår av reservation nr
            16, möjligt att i dieselmotorer använda rapsmetylester. De äldre
            dieselbilarna, som är belagda med lägre skatt än de nyare, drar
            mer bränsle och saknar modern rening av avgaserna. Fordonsbeskattningen
            av nya dieselbilar i förhållande till inte bara bensindrivna bilar
            utan också äldre modeller av dieseldrivna bilar är varken rimlig
            eller rättvis från miljösynpunkt. Från Folkpartiets sida instämmer
            vi i Miljöpartiets reservation nr 16.
          </note>
          <note>
            Herr talman! När det gäller fiskefartyg anser vi att det är angeläget
            att regeringen äntligen lägger fram ett förslag till lösning av
            problemen för fiskebåtarna. Den nya lagstiftningen, som infördes
            den 1 januari 1995
          </note>
          <note>
            och som gäller den skattebefriade färgade dieseln, har ställt
            till stora problem för fiskebåtarna. Skeppen får inköpa den skattebefriade
            dieseln. Båtarna måste däremot köpa den högbeskattade ofärgade
            dieseln för att därefter kvartalsvis ansöka om att få skatten
            tillbaka. Det här är ju en väldigt byråkratisk process, men också
            ekonomiskt ofördelaktig för fiskebåtarna. Yrkesfiskarnas ekonomiska
            föreningar gör stora gemensamma inköp för att få låga dieseloljepriser.
            Den oljan är färgad när den levereras och får alltså endast användas
            av fiskeskeppen. Ett skepp skall vara minst 12
          </note>
          <note>
            meter. Fiskebåtarna drabbas på detta sätt av högre dieselpriser
            på mellan 1,50 kr och 2 kr exklusive den skatt som de måste ligga
            ute med.
          </note>
          <note>
            En stor del av det mindre tonnaget riskerar på grund av detta
            att slås ut, och det genom en lagstiftning som egentligen var
            ämnad att befästa skattefrihet för fiskefartyg oavsett bränsle.
            Regeringen har varit mycket senfärdig med att rätta till detta
            missförhållande, så det är viktigt att riksdagen ger regeringen
            ett tillkännagivande om krav på snabb åtgärd, och inte bara väntar
            och ser.
          </note>
          <note>
            Herr talman! Jag står naturligtvis bakom alla reservationer som
            Folkpartiet har lämnat in. För att vinna tid i kammaren nöjer
            jag mig med att yrka bifall till reservation nr 3 och reservation
            nr 16.
          </note>
          <note type="speaker">
            Anf. 162 PER ROSENGREN (v):
          </note>
          <note>
            Herr talman! Även detta betänkande upptar en del restprodukter,
            som bygger på motioner från allmänna motionstiden och berör energibeskattningen.
            Vänsterpartiet har här några reservationer, men det finns också
            anledning att kommentera andra reservationer.
          </note>
          <note>
            Först och främst kan vi konstatera att ett beslut om avveckling
            av ett kärnkraftverk i Barsebäck är taget.
          </note>
          <note>
            Vänsterpartiet förutsätter att de tre partier som står bakom
            denna överenskommelse kommer att lägga upp en plan för den energibeskattning
            som behövs för att vi skall kunna gå vidare och även komma i fas
            så att vi kan avveckla ytterligare kärnkraft enligt den plan som
            partierna önskar.
          </note>
          <note>
            Vänsterpartiet har också under den gångna mandatperioden pekat
            på de problem som den elintensiva industrin kan få genom den rena
            produktionsbeskattning som sker på energisidan. Vi har också tillsammans
            med en majoritet i utskottet sett till att undanröja en del av
            de förslag som har kommit som skulle försvåra för den elintensiva
            industrin.
          </note>
          <note>
            Moderaterna har här redogjort för Vargön Alloys problem. Men
            de uppsägningar som har skett beror ju inte på energibeskattningen
            som sådan. Vi kan alltså konstatera att marknaden här "droppade"
            ganska ordentligt. Vi kan också konstatera att de innan de gjorde
            uppsägningarna hade högre energikostnad än vad de fick sedan,
            beroende på att elpriserna sjönk ordentligt förra hösten efter
            att det hade varit ganska torrt.
          </note>
          <note>
            Jag tror alltså att man inte skall dra så stora växlar på beskattningens
            roll när det gäller de förändrade konjunkturerna för just Vargön
            Alloys och för företaget i Sundsvall. Det är viktigt att inte
            falla för alla argument som kommer från industrin, men de argument
            som har bärkraft skall vi naturligtvis lyssna på.
          </note>
          <note>
            Det tycker jag att en majoritet trots allt har gjort.
          </note>
          <note>
            CO2-beskattningen och CO2-utsläppen är naturligtvis ett stort
            problem. Vi har ett åtagande som innebär att vi skall halvera
            CO2-utsläppen. Det är klart att det kommer att bli svårare med
            den överenskommelse som är gjord på energisidan, i det kortsiktiga
            perspektivet.
          </note>
          <note>
            I det sammanhanget måste också Moderaterna, och de andra partierna
            som är emot denna överenskommelse, titta litet grand på biltrafikens
            roll. Ni är inte särskilt benägna att införa några begränsningar
            eller beskattning så att biltrafiken minskar. Tvärtom vill ni
            gå in och öka på. Er trovärdighet är alltså inte särskilt stor.
            Moderaterna var också ett av de partier som drev förändringen
            av tjänstebilsbeskattningen, som de facto innebär ökade koldioxidutsläpp.
            Det kan vi nog konstatera.
          </note>
          <note>
            När det gäller beskattning av diesel och dieselfordon ligger
            det däremot mycket i de reservationer som finns. Vi har valt att
            inte stödja dem eftersom vi vet att det pågår ett arbete inom
            regeringen där man skall se över detta. Vi avvaktar det. Vi håller
            med om de argument som står i reservationerna, framför allt det
            faktum att de gamla bilarna är mindre beskattade än de nya. Det
            är en absurditet, och så får det naturligtvis inte vara. Vi vet
            att arbete pågår inom regeringen. Vi har i det läget valt att
            inte reservera oss, utan vi avvaktar den utredning som förhoppningsvis
            redovisas ganska snart.
          </note>
          <note>
            När det gäller trafikbeskattningens allmänna utformning har vi
            en reservation, nr 11, vilken jag yrkar bifall till. Den innebär
            att om vi skall ha möjlighet att minska CO2-utsläppen måste vi
            enligt Kommunikationskommitténs utredning öka bensinpriset med
            mellan 30 och 50 öre per år. Det är ett minimum för att vi över
            huvud taget skall nå det målet. Vår reservation innehåller den
            framtida inriktningen på trafikpolitiken. Vi vill ha en upptrappning
            av bensinpriset för att på det sättet kunna styra biltrafiken.
          </note>
          <note>
            Det här innebär naturligtvis också att det behövs någon form
            av regional drivmedelsskatt. Det är inte särskilt lyckat att de
            som bor i områden där det inte finns någon alternativ kommunikation
            över huvud taget skall drabbas av stora skattehöjningar. Vi är
            alltså beredda att pröva möjligheterna till regionala drivmedelsskatter.
            I storstadsområdena, där det finns alternativ, kollektiv kommunikation
            som kan användas, skall det alltså vara högre beskattning.
          </note>
          <note>
            Slutligen tycker vi att det är märkligt att man inte arbetar
            hårdare för att tullen på etanol, som EU bestämmer, inte sänks.
            Det är nödvändigt att vi tar med så många drivmedel som möjligt
            som är bättre från miljösynpunkt.
          </note>
          <note>
            Jag yrkar bifall till reservationerna 11 och 12.
          </note>
          <note>
            Vi är också med på reservation 21 om fiskefartygen och deras
            drivmedelsproblem. Det här är ett stort problem, men även där
            hoppas jag att det är krafter på gång inom regeringen så att det
            kan lösas. Det var med stor tvekan som jag gick med på den reservationen,
            då jag vet att det är arbete på gång. Men jag skrev på den för
            att ytterligare markera vår inställning i den frågan, så att regeringen
            verkligen kommer med förslag för att eliminera de problem som
            finns i detta sammanhang.
          </note>
          <note>
            Anf. 163 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! När det gäller Per Rosengrens försvar för att vidmakthålla
            höga produktionsskatter på el, eller i varje fall ifrågasätta
            dem för Vargön Alloys, har jag lyssnat på de fackliga företrädarna.
            De är väldigt oroade för utvecklingen just på deras eget företag,
            och de har uppvaktat både här och där på grund av den oro som
            i dag finns på det företaget.
          </note>
          <note>
            Jag kan också erinra Per Rosengren om att det socialdemokratiska
            kommunalrådet far land och rike runt på grund av den oro han känner
            inför framtiden för Vargön Alloys och för det ansvar han har för
            att kunna bibehålla och helst utveckla arbetstillfällena i sin
            kommun.
          </note>
          <note>
            Jag tycker i och för sig att det är renhårigt av Per
          </note>
          <note>
            Rosengren att bekräfta att den här uppgörelsen om att förtidsstänga
            Barsebäck leder till ökad hantering av fossila bränslen, dels
            genom import, dels genom ökad grad av eldning med olja i de befintliga
            kraftverken i
          </note>
          <note>
            Sverige, och leder till ökade koldioxidutsläpp.
          </note>
          <note>
            Per Rosengren har tydligen inte något att säga om det beslut
            som vi har sedan lång tid tillbaka här i riksdagen om att inte
            öka koldioxidutsläppen utan fastställa dem på 1990 års nivå till
            år 2000. Nu går ni ifrån det beslutet. Det är rätt anmärkningsvärt
            och allvarligt att ni gör det. Det ger en signal till EU, där
            ni är med och förhandlar för att få öka utsläppen med
          </note>
          <note>
            5 %. Vänstern stöder tydligen en sådan åtgärd.
          </note>
          <note type="speaker">
            Anf. 164 PER ROSENGREN (v) replik:
          </note>
          <note>
            Herr talman! Det är ganska fantastiskt att höra
          </note>
          <note>
            Karl-Gösta Svenson prata om riksdagsbeslut. Jag har för mig att
            vi har ett riksdagsbeslut om avveckling av kärnkraft, men det
            hör vi inte mycket talas om från
          </note>
          <note>
            Moderaternas sida. Jag tycker att det är en fråga som i dag är
            överordnad. Jag trodde att även Moderaterna ansåg att den kärnkraft
            vi har i dag är tillräcklig och att den skall avvecklas. Sedan
            kan man diskutera om det skall vara färdigt till år 2010 eller
            utsträckt.
          </note>
          <note>
            Det innebär att vi inte förtidsstänger något kärnkraftverk. Tvärtom
            kommer det här väldigt sent. Om vi inte hade byggt in oss i direktverkande
            el, som vi har gjort under hela 80-talet, skulle vi inte alls
            ha haft de här problemen i dag. Vi skulle alltså ha kunnat stänga
            av betydligt tidigare. Vi hade inte behövt ladda dem som ni var
            med och laddade i början av 80-talet.
          </note>
          <note>
            Det var ett problem att ni gjorde det.
          </note>
          <note>
            När det gäller Vargön Alloys har jag förståelse för att alla
            som arbetar inom branscher där konjunkturen sviktar är oroliga
            och vill ta till sig så mycket som möjligt. Men de direkta problem
            som Karl-Gösta
          </note>
          <note>
            Svenson hänvisade till nyss berodde på marknaden och marknadens
            elpriser men också på efterfrågan.
          </note>
          <note>
            Under hösten har de haft relativt sett låga elpriser men fortfarande
            haft ganska stora problem.
          </note>
          <note>
            Vi är de första som kommer att ta hänsyn till den elintensiva
            industrins behov. Jag kan lova Karl-Gösta
          </note>
          <note>
            Svenson att det inte kommer att vara något problem för oss. Men
            man kan inte lyssna på alla argument, utan man får titta på vad
            som ligger bakom argumenten från de olika företrädarna.
          </note>
          <note>
            Anf. 165 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! I Vargön Alloys är facket och ledningen naturligtvis
            oroade över den utveckling som nu innebär att man stänger ett
            kärnkraftverk, vilket leder till ökade kostnader och ökad beskattning.
            Det räcker inte bara med att den elintensiva industrin kanske
            får en gynnsammare hantering i de här frågorna, utan det allvarliga
            är - som Per Rosengren bekräftade - att ni tillsammans med Socialdemokraterna
            och
          </note>
          <note>
            Centern skulle förhandla fram en annan form av energibeskattning,
            en ökad energibeskattning. Det innebär att näringslivet i övrigt
            får ökade kostnader och sämre möjligheter att anställa nya människor.
            Det ger ökade kostnader för hushållen. Där ligger redan en skattehöjning
            och väntar, som träder i kraft den 1
          </note>
          <note>
            juli, vilken ni skall späda på ytterligare.
          </note>
          <note>
            Samtidigt avvecklar ni ett kärnkraftverk i förtid, ett väl fungerande
            kraftverk. Där finns inte något alternativ eller något förnybart
            som är tillgängligt i dagsläget, vilket gör att det blir väldigt
            dyrt - det är ren kapitalförstöring.
          </note>
          <note>
            Vi ställer upp bakom folkomröstningen. Från Socialdemokraternas
            sida, som stod bakom linje 2, följer man inte vad som stod på
            röstsedeln om hur kärnkraften skulle avvecklas. Man har avvikit
            från vad en folkmajoritet sade enligt linje 1 och linje 2.
          </note>
          <note type="speaker">
            Anf. 166 PER ROSENGREN (v) replik:
          </note>
          <note>
            Herr talman! Vargön Alloys är ju ett paradexempel när det gäller
            god energihushållning, som förser
          </note>
          <note>
            Vänersborgs kommun och ytterligare något företag med värme från
            sin egen produktion. Det är egentligen väldigt energieffektivt.
          </note>
          <note>
            Sedan är det ganska märkligt att Karl-Gösta Svenson tror att
            en avveckling av 3 % av energin på det här sättet kommer att medföra
            en sådan fruktansvärd påverkan på priserna. Men vi har ju sagt
            att det här inte på något sätt skall drabba den elintensiva industrin.
            Det ingår i överenskommelsen. Det är ett löfte som är givet.
          </note>
          <note>
            På kort sikt är det säkert så att CO2-utsläppen kommer att öka.
            Jag tror inte att vi kan sticka under stol med det. Men på längre
            sikt kommer inte detta att vara något problem.
          </note>
          <note>
            Jag pekar återigen på er motvilja mot att över huvud taget göra
            någonting mot den sektor som är det största problemet i CO2-utsläppen,
            dvs. bilarna. Ni säger inte ett ord om det. Där är ni beredda
            att låta bilarna köra och fortsätta med sina utsläpp.
          </note>
          <note>
            Det finns ett riksdagsbeslut om avveckling av kärnkraften, och
            vi har påbörjat denna avveckling. Vi säger att det inte skall
            drabba jobben och inte drabba den elintensiva industrin. Det är
            ett löfte som vi kommer att stå för.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl. 18.08 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00
          </note>
          <note>
            7 § (forts.) Energiskatter m.m. (forts. SkU16)
          </note>
          <note type="speaker">
            Anf. 167 RONNY KORSBERG (mp):
          </note>
          <note>
            Herr talman! Även det här betänkandet innehåller, som sagts av
            tidigare talare, ett antal förslag som har debatterats här i kammaren
            vid många tidigare tillfällen. Jag skall uppehålla mig vid några
            av reservationerna, där vi från Miljöpartiet har markerat vår
            syn på energiskatterna.
          </note>
          <note>
            Låt mig börja med en reservation som handlar om biobränslen.
            Den är baserad på en motion från Centerpartiet som vi tycker är
            väldigt bra. Den tar upp frågan hur man med hjälp av skatterna
            skall kunna gynna de bränslen som vi tror är bättre i ett hållbarhetsperspektiv,
            dvs. biobränslen, och försöka att priskonkurrera ut de bränslen
            som vi inte vill ha, dvs.
          </note>
          <note>
            fossila bränslen, som släpper ut en hel del skadliga ämnen.
          </note>
          <note>
            Vi har från Miljöpartiet motionerat om detta vid andra tillfällen,
            men vi har inte någon sådan motion uppe till behandling i det
            här betänkandet. Vi tycker ändå att det är viktigt att lyfta fram
            det faktum att vi kan åstadkomma styrningseffekter med skatteverktyget
            och med hänsynstagande till marknadsekonomiska regler få en sundare
            balans mellan de olika bränslena för att på sikt bli av med sådant
            som vi inte vill ha.
          </note>
          <note>
            Det som jag här i första hand vill lyfta fram är frågan om uranskatt,
            som tas upp i betänkandet. Som har sagts av andra talare har vi
            ju fått en uppgörelse som förhoppningsvis leder till att vi kan
            avveckla kärnkraften. Vi har från Miljöpartiet delvis varit kritiska
            till det sätt som man har valt att starta avvecklingen på, men
            vi är naturligtvis väldigt positiva till att man kommer i gång
            med avvecklingen. Man har ju nu väntat i 17 år. Detta kallas av
            en del - litet överraskande - för en förtida avveckling. Hur man
            kan få det till en förtida avveckling när det har gått så lång
            tid innan man startat den processen är litet svår att förstå.
          </note>
          <note>
            Vi menar att man borde ha prövat en variant för att avveckla
            kärnkraften som har prövats med större framgång i andra länder.
            Man har sett till att priset på kärnkraften blir högre. Det har
            sin upprinnelse i att kärnkraften i dag inte bär sina egna kostnader.
          </note>
          <note>
            Vi har föreslagit en uranskatt, som tas ut på energiinnehållet
            i den tillförda energin, alltså uran.
          </note>
          <note>
            Kärnkraftverk är ju egentligen extremt ineffektiva.
          </note>
          <note>
            Man använder ganska mycket tillförd energi för att koka vatten
            och sedan generera el, och det mesta av den energin går ut i luften
            eller i vattnet. En uranskatt skulle ha en ganska positiv effekt
            på utvecklingen av priserna på energi från olika källor. Detta
            skulle ha den effekten att vi fick en annan prisrelation.
          </note>
          <note>
            När man läser moderaternas reservation i ämnet, där det sägs
            att man absolut inte skall ha uranskatt, blir man oerhört förvånad.
            Men det kanske inte är så konstigt. Det här är väl bara en i raden
            av ologiska slutsatser som man på den kanten kommer fram till.
          </note>
          <note>
            I reservation 6 från moderaterna om uranskatten står det: Användningen
            av uran ger i sig inte upphov till miljöfarliga utsläpp som kan
            beskattas. Det är ungefär lika begåvat som att säga att det i
            sig inte ger upphov till några skador att ramla från ett tiovåningshus.
            Det gör det ju inte. Det är när man slår i marken som problemen
            uppstår.
          </note>
          <note>
            Detta kan illustrera problematiken här: Moderaterna har inte
            den insikten. Man har ett slags naiv inställning som nästan gränsar
            till enfald när det gäller kärnkraften och säkerhetsproblemen.
            Det är som om man trodde att det inte går att ens tänka sig att
            ett kärnkraftverk i Sverige skulle få problem eller haverera.
            Det är lika naivt som att tro att man inte kan störta med svenska
            flygplan bara för att de är väldigt säkra, eller att tro att man
            inte kan köra ihjäl sig i svenska bilar, som är erkänt säkra.
            Det är något av samma resonemang som ligger bakom: Svenska kärnkraftverk
            är så säkra, så de kan inte haverera; där kan det inte ske några
            olyckor. Men verkligheten visar någonting annat. Vi har dessutom
            konstanta utsläpp från våra kärnkraftverk i dag.
          </note>
          <note>
            Det är därför med tillfredsställelse som vi i alla fall konstaterar
            att man nu äntligen kan påbörja en avveckling, och sedan får vi
            hoppas att det träffas en sådan överenskommelse att detta verkligen
            fullföljs.
          </note>
          <note>
            Jag skall ta upp ytterligare en sak i det här sammanhanget, nämligen
            en motion som vi har väckt om dieseldrivna personbilar. Det system
            som vi har i dag när det gäller beskattning av dieselbilar innebär
            att äldre bilar, som är litet sämre tekniskt sett och släpper
            ut mycket ämnen i luften som vi egentligen inte vill ha där, har
            en lägre beskattning än dieselbilar med nyare teknik. Det har
            vi beskrivit i motionen. Vi tycker att det vore rimligt att man
            tog detta på allvar. Om man nu vill att biltrafiken skall minska
            sin andel av utsläppen och problemen till miljön borde man styra
            detta.
          </note>
          <note>
            Om man får till stånd en sådan ordning att det blir förmånligt
            att byta ut gamla dieselbilar mot nyare vinner man flera saker:
            dels får man bort den sämre tekniken, dels öppnar man möjligheten
            att med de nya bilarna köra på nya bränslen. De är nämligen bättre
            anpassade och kan ställas om för att köra på biobränslen eller
            diesel med biobränsleinblandning.
          </note>
          <note>
            Det finns alltså stora fördelar med att se över detta. Vi hoppas
            att det inte dröjer innan man på departementet vaknar och genomför
            den förändringen.
          </note>
          <note>
            Jag skall också bara kort kommentera reservation
          </note>
          <note>
            21, som vi har ställt oss bakom, om fiskefartygen. Det har vi
            gjort helt enkelt för att markera att det är orimligt att man
            måste fara i väg långa sträckor för att hämta beskattad bensin
            och sedan begära tillbaka de skatter man har betalt. Det vore
            uppenbarligen enklare att man fick skattereduktionen direkt genom
            att man får tillstånd för de små fiskebåtarna att tanka lågbeskattad
            olja direkt.
          </note>
          <note>
            Jag har egentligen bara två yrkanden, och det är bifall till
            vår reservationer om uranskatten, reservation 7, och om dieseldrivna
            personbilar, reservation
          </note>
          <note>
            16.
          </note>
          <note type="speaker">
            Anf. 168 ISA HALVARSSON (fp) replik:
          </note>
          <note>
            Herr talman! Jag ber om ursäkt att jag bär mig litet konstigt
            åt, men jag fick helt plötsligt näsblod. Det är något konstigt
            med den här skatteutskottsdebatten också, för det fick även Rolf
            Kenneryd här alldeles nyligen. Men jag kan försäkra att vi inte
            slåss så att vi blöder näsblod.
          </note>
          <note>
            Jag skulle bara vilja fråga Ronny Korsberg hur det kommer sig
            att Miljöpartiet inte har den minsta kritik mot att regeringen
            har arbetat för att vi skall få öka koldioxidutsläppen med 5 %.
          </note>
          <note type="speaker">
            Anf. 169 RONNY KORSBERG (mp) replik:
          </note>
          <note>
            Herr talman! Det har sin naturliga förklaring.
          </note>
          <note>
            Vi delar den uppfattning som jag vet att Folkpartiet har i den
            här frågan. Vi har en reservation som handlar om just koldioxidbeskattningen.
            Självklart tycker vi att det här är beklagligt, och vi menar också
            att Sverige borde vara kraftfullt pådrivande när det gäller att
            få till stånd gemensamma koldioxidskatter inom EU, och det har
            vi också uttryckt.
          </note>
          <note>
            Det är ju så att vår tid här i kammaren är ganska begränsad,
            och jag har då valt att inte kommentera samtliga de reservationer
            och idéer som vi har. En del har vi debatterat i andra sammanhang
            och vid andra tillfällen. Självklart tycker vi att det är galet
            att man som en effekt av kärnkraftsavvecklingen nu riskerar att
            öka utsläppen.
          </note>
          <note>
            Vi tycker också att det är beklagligt att vi kan hamna i den
            situationen att vi får ökade koldioxidutsläpp i Sverige på grund
            av de regler som finns.
          </note>
          <note type="speaker">
            Anf. 170 ISA HALVARSSON (fp) replik:
          </note>
          <note>
            Herr talman! Jag tycker att det var trevligt att höra
          </note>
          <note>
            Ronny Korsberg säga detta. Anledningen till att jag frågar är
            naturligtvis att jag var närvarande i EU-
          </note>
          <note>
            nämnden i fredags. Där ställde Miljöpartiets representant upp
            och tyckte att det var okej att Sverige fick
          </note>
          <note>
            105 % när det gällde koldioxidutsläppen.
          </note>
          <note type="speaker">
            Anf. 171 RONNY KORSBERG (mp) replik:
          </note>
          <note>
            Herr talman! Jag sitter ju inte själv i EU-nämnden, så jag kan
            inte kommentera vad som hände där. Jag har inte i nuläget någon
            förklaring till detta. Jag har inte haft möjlighet att diskutera
            detta med min kollega i EU-nämnden. Jag kan inte ge någon förklaring
            till varför man har gjort det här ställningstagandet. Jag kan
            bara referera till den linje som vi har drivit tidigare här i
            riksdagen när det gäller koldioxidutsläppen.
          </note>
          <note>
            Den finns också i det betänkande vi har här. Jag får väl ta ett
            samtal med vår representant i EU-nämnden och höra hur det kan
            komma sig att man i så fall har gjort ett sådant ställningstagande.
          </note>
          <note>
            Anf. 172 LISBETH STAAF-
          </note>
          <note type="speaker">
            IGELSTRÖM (s):
          </note>
          <note>
            Herr talman! Låt mig inledningsvis yrka bifall till betänkandet
            och avslag på samtliga reservationer.
          </note>
          <note>
            Betänkandet innehåller en mängd motioner med förslag om mer eller
            mindre långtgående förändringar av energibeskattningen och beskattningen
            på trafikområdet. Utskottsmajoriteten har inte ansett det befogat
            med ändringar i energibeskattningen i avvaktan på en omfattande
            diskussion om energipolitiken under våren. Däremot understryker
            vi med ett tillkännagivande vikten av att regeringen påskyndar
            arbetet med att ta fram ett bidrag till de värmeverk som levererar
            biobaserad värme till industrin.
          </note>
          <note>
            Jag vill ta tillfället i akt att redogöra för det omfattande
            beredningsarbete som sker med anknytning till energi- och miljöområdet.
            Det berör flertalet av de frågor som tas upp i motionerna. Den
            svenska energipolitikens mål är att på kort och lång sikt trygga
            tillgången till el och annan energi på med omvärlden konkurrenskraftiga
            villkor. Energipolitiken skall skapa villkoren för en effektiv
            energianvändning och en kostnadseffektiv svensk energiförsörjning
            med låg negativ påverkan på hälsa, miljö och klimat samt underlätta
            omställningen till ett ekologiskt uthålligt samhälle. Energipolitiken
            skall bidra till att stabila förutsättningar skapas för ett konkurrenskraftigt
            näringsliv och till en förnyelse och utveckling av den svenska
            industrin.
          </note>
          <note>
            Vi socialdemokrater har i samarbete med Centerpartiet och Vänsterpartiet
            i februari i år lagt fast en strategi för omställning av energisystemet.
            Den syftar till en successiv och ansvarsfull avveckling av kärnkraften.
            Den inleds med avveckling av en första kärnkraftsreaktor senast
            den 1 juli nästa år. Vidare kommer särskilda åtgärder att vidtas
            för att användningen av el skall minska och för att en ökad utbyggnad
            av el- och värmeproduktion baserad på förnybara energislag skall
            ske. Ett långsiktigt program kommer att genomföras i syfte att
            minska kostnaderna för att utnyttja förnybar energi.
          </note>
          <note>
            Engergibeskattningen skall förena kraven på energisparande och
            god miljö med goda förutsättningar för den svenska industrins
            internationella konkurrenskraft. Det skall vara lönsamt att investera
            i varu- och tjänsteproduktion i Sverige och det skall var fördelaktigt
            att investera i ekologisk energiteknik, bl.a. effektivare energianvändning.
            Produktionsskatten på kärnkraft skall utformas enligt dessa principer.
          </note>
          <note>
            Beskattningen bör ge drivkrafter för hushållning och konvertering
            till förnybara energislag samtidigt som den inte skall påverka
            industrins internationella konkurrenskraft negativt. Beskattningsreglerna
            bör främja elproduktion med förnybara energislag. Naturgasens
            miljöfördelar jämfört med olja och kol skall beaktas.
          </note>
          <note>
            Skatteväxlingskommittén har nyligen lämnat ett betänkande där
            man bedömer förutsättningarna för, och effekterna av, olika slag
            av skatteväxling. En bred majoritet i kommittén förordar att ytterligare
            höjningar av energi- och miljöskatter sker stegvis och växlas
            mot ett i motsvarande grad sänkt skatteuttag på arbetsinkomster.
            Skatteväxlingskommittén tar även upp hotet om att klimatförändringar
            kommer att kräva fortsatta stora reduktioner av koldioxidutsläppen
            och att en avveckling av kärnkraften härvid ställer stora krav
            på en förnyelse av energisystemet. Enligt kommittén kan en ökning
            av de energi- och miljörelaterade skatterna, som växlas mot en
            minskning av skatten på arbete, vara ett viktigt och kraftfullt
            redskap. Kommittén redovisar även en modell för hur en reformerad
            energibeskattning kan utformas. Hur ett energiskattesystem skall
            utformas bör dock enligt kommittén bestämmas efter att beslut
            har fattas om hur energiförsörjningen skall ske i framtiden.
          </note>
          <note>
            Herr talman! Även på det trafikpolitiska området pågår det ett
            antal utredningar. Det innebär att vi från utskottsmajoritetens
            sida vill avvakta med nya ställningstaganden. Kommunikationskommittén
            har i uppdrag att utarbeta en nationell plan för kommunikationerna
            i Sverige. Denna plan skall utgöra underlag för ett nytt trafikpolitiskt
            beslut våren 1998. I sitt andra delbetänkande redovisar kommittén
            principiella överväganden rörande användningen av ekonomiska styrmedel
            inom vägtrafikområdet. Vidare analyserar kommittén hur koldioxidskatten,
            energiskatterna på drivmedel och den årliga fordonsskatten kan
            användas som styrmedel. Kommittén anser att utformningen av vägtrafikens
            beskattning bör bygga på gemensamma trafikpolitiska och miljöpolitiska
            mål och riktlinjer för hela transportsektorn. Ett sådant förslag
            skall snart presenteras.
          </note>
          <note>
            Utredningen om vägtrafikens samlade beskattning gör en översyn
            av beskattningen som omfattar såväl lätta som tunga fordon. Översynen
            skall koncentreras till vad som är den lämpligaste avvägningen
            mellan försäljningsskatt, fordonsskatt samt energi- och koldioxidskatt
            i syfte att förbättra den samlade styreffekten med avseende på
            trafiksäkerhet och miljö. Detta arbete skall vara klart till hösten.
          </note>
          <note>
            Vidare har regeringen aviserat att en proposition om vägavgifter
            på vissa tunga fordon skall läggas fram under våren. Det s.k.
            Dennispaket kommer att ersättas med ett förslag till en mer miljöinriktad
            trafiklösning för Stockholmsregionen. En förhandlingsman kommer
            att tillsättas och denne har till uppgift att träffa en överenskommelse
            mellan staten och Stockholms kommun om finansieringen av en helhetslösning
            för väg- och järnvägstrafik genom centrala
          </note>
          <note>
            Stockholm. Den nya lösningen innebär bland annat att
          </note>
          <note>
            Stockholmsregionen skall få möjlighet att besluta om ett miljöstyrande
            bilavgiftssystem.
          </note>
          <note>
            Till sist, herr talman, tänker jag beröra frågan om yrkesfiskarnas
            befrielse från skatt på drivmedel för fartyg. Det är en fråga
            som tas upp i flera motioner.
          </note>
          <note>
            Fiskare som använder mindre fartyg har inte någon möjlighet att
            använda den lågbeskattade dieseloljan, utan köper i stället högbeskattad
            dieselolja. Skattefriheten uppnås i dessa fall genom att skatten
            på dieseloljan återbetalas kvartalsvis efter ansökan. Restitutionsförfarandet
            har kritiserats, och detta har vi från utskottsmajoritetens sida
            förståelse för. Därför har vi vid tidigare behandling av denna
            fråga sagt att regeringen noga bör följa utvecklingen på området
            och pröva möjligheterna till alternativa lösningar som minskar
            olägenheterna med nuvarande bestämmelser.
          </note>
          <note>
            Nu har Riksskatteverket i en rapport ifrågasatt om restitutionsförfarandet
            innebär någon vinst ur kontrollsynpunkt och påtalat att förfarandet
            medför problem för många fiskare och extra kostnader för skattemyndigheten.
            Utifrån detta föreslår Riksskatteverket att ägare till mindre
            fartyg som används yrkesmässigt ånyo skall få rätt att använda
            lågbeskattad märkt diesel mot försäkran.
          </note>
          <note>
            Herr talman! Detta förslag är för närvarande föremål för överväganden
            inom Regeringskansliet. Från utskottsmajoritetens sida förutsätter
            vi att regeringen redovisar sin bedömning av detta i ett lämpligt
            sammanhang.
          </note>
          <note>
            Karl-Gösta Svenson ställde ett flertal frågor till mig i sitt
            inledningsanförande. Jag hoppas nu att Karl-
          </note>
          <note>
            Gösta Svenson har lyssnat ordentligt, så att han fått svar på
            flertalet av de frågor han ställde.
          </note>
          <note>
            Jag vill också säga att de som arbetar i elintensiv industri
            - i skogs- och massanäringen, i järn- och stålindustri osv. -
            inte behöver vara oroliga för den här energiomställningen. Däremot
            tycker jag att de borde vara oroliga för de politiker som predikar
            att vi bara skall vänta och se hur det går. En sådan politik skulle
            leda till att Sverige en dag, när reaktorerna är uttjänta, får
            elbrist.
          </note>
          <note>
            Jag har några frågor till Karl-Gösta Svenson. När vill ni att
            den första reaktorn skall stängas av? Hur vill ni rusta Sverige,
            så att vårt land klarar av omställningen utan att välfärd och
            sysselsättning äventyras?
          </note>
          <note>
            Hur ser er vision ut när det gäller framtidens energi?
          </note>
          <note>
            När det gäller CO2-utsläppen, som Karl-Gösta
          </note>
          <note>
            Svenson också tog upp, är den största boven faktiskt bilismen.
            Om vi får ned dessa utsläpp uppnår vi det bästa resultatet. Då
            är min fråga till Karl-Gösta Svenson och Moderaterna: Vad har
            ni för förslag på detta område?
          </note>
          <note>
            Anf. 173 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Enligt den röstsedel som Linje 2 hade vid folkomröstningen
            skulle de tolv kärnkraftreaktorer som vi för närvarande har användas
            i avvaktan på att förnybara energikällor blir tillgängliga. Här
            gör man något så dramatiskt och kommer överens med
          </note>
          <note>
            Centern och Vänsterpartiet om att man helt plötsligt skall avveckla
            något som fungerar innan man har några förnybara energikällor
            till hands, vilket leder till ökade kostnader, bl.a. för näringslivet
            i ett läge då vi har en rekordhög arbetslöshet. Och denna avveckling
            kommer att innebära en risk för ökad arbetslöshet.
          </note>
          <note>
            Hushållen har drabbats mycket hårt av höga skattehöjningar som
            ni har infört under regeringsperioden från 1994. Ni har dragit
            in på bidragen för dem som har det mycket besvärligt. Familjerna
            blir alltså klämda från två håll. Nu vill ni belasta dem med ytterligare
            skattehöjningar i form av ökade elskatter. Ni vill konvertera
            villor som är direktuppvärmda med el. Det sade också Lisbeth Staaf-Igelström
            i sitt anförande här. Det är människor med villor som redan har
            blivit drabbade av höjningen av fastighetsskatten. Det är familjer
            som äger villorna som har blivit drabbade av mycket höga skattehöjningar
            på arbete. De skall nu få ytterligare höjningar av elskatterna.
            Många av dem har också vid årsskiftet fått känna av minskade bostadsbidrag.
            Hur skall de ha någon möjlighet att forma sin egen vardag och
            att kunna leva på sin lön med er politik? Hur skall Vargön Alloys
            och Gränges
          </note>
          <note>
            Metall klara av att leva kvar i Sverige med den politik som ni
            bedriver?
          </note>
          <note>
            Anf. 174 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Det låter på Karl-Gösta Svenson som att det är en
            fullständig nyhet att vi skall avveckla kärnkraften. Såvitt jag
            känner till är det inget parti här i riksdagen som vill ha kärnkraften
            kvar. Vi hade en folkomröstning om kärnkraften 1980. Det är alltså
            17
          </note>
          <note>
            år sedan. Vi har nu gjort upp med Centerpartiet och med Vänsterpartiet
            om att vi skall göra en omställning till ett ekologiskt uthålligt
            energisystem. Och det måste göras ansvarsfullt. Vi måste säkra
            tillgången på el till ett rimligt pris för den svenska industrin
            för att bevara dess konkurrenskraft även i framtiden.
          </note>
          <note>
            Vi har här på väg mot ett ekologiskt uthålligt energisystem redovisat
            en hel del av det som vi vill göra och ytterligare kommer.
          </note>
          <note>
            Anf. 175 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Det går bra att läsa innantill vad mer eller mindre
            realistiska människor i Statsrådsberedningen har satt på pränt.
            De tänker inte ett ögonblick på de företag som verkar i Sverige
            eller på de människor som drabbas av dessa skattehöjningar. Ni
            går ifrån det avtal som ni har slutit med svenska folket genom
            att ta bort något som fungerar utan att det finns något att ersätta
            detta med. Detta är inte i enlighet med det som stod på röstsedeln.
            Man skulle inte heller riskera arbeten för de människor som finns
            ute i de olika företagen i Sverige. I dag då Sverige är drabbat
            av en rekordhög arbetslöshet genomför ni denna gigantiska kapitalförstöring
            och kan åstadkomma sådana negativa effekter för Sverige och för
            svenska folket.
          </note>
          <note>
            När jag hör Lisbeth Staaf-Igelström tala om vilka förslag som
            nu skall läggas fram på trafikens område handlar det bara om höjda
            skatter och åter höjda skatter på företagsamheten, på de små och
            medelstora företagen som skall ge oss möjligheter till ökad ekonomisk
            tillväxt. I detta läge med denna höga arbetslöshet kommer dessa
            förslag utan att det finns någon realism bakom. Det som Lisbeth
            Staaf-Igelström läste upp för mig här är enligt min mening mer
            eller mindre flum som ni driver på utan att ha någon realistisk
            tanke bakom. Att riva ned och bygga upp ger jobb, säger ni. Det
            finns t.o.m. en partikamrat till Lisbeth
          </note>
          <note>
            Staaf-Igelström som sitter här i kammaren och som säger att det
            är som krig, att man bygger nytt och att det ger nya jobb. Är
            det ett resonemang att föra i
          </note>
          <note>
            Sverige 1997 för att skapa nya riktiga jobb för de människor
            som finns här utanför och inte har några jobb i dag?
          </note>
          <note>
            Anf. 176 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Nu tycker jag att Karl-Gösta Svenson skall stämma
            ned tonen litet grand. Förslaget om energiomställningen är mycket
            ansvarsfullt som vi socialdemokrater, Centerpartiet och Vänsterpartiet
            har tagit fram. Jag läste innantill i detta material därför att
            det ligger till grund för vårt förslag. Jag skall gärna överlämna
            det till Karl-Gösta Svenson så att han noga kan sätta sig in i
            frågan för att sedan kunna stämma ned tonen litet grand.
          </note>
          <note>
            Under vilken tid ökade arbetslösheten här i vårt land? Vad har
            vi socialdemokrater fått ta reda på? Jo, först och främst har
            vi fått sanera statens ekonomi.
          </note>
          <note>
            Och vi är på mycket god väg nu. Sedan skall vi ordentligt ta
            itu med att bekämpa arbetslösheten. Vi har lagt fram förslag till
            kraftfulla åtgärder som nu har trätt i kraft, och det kommer att
            bli en minskning av arbetslösheten. Men under er tid i regeringen,
            Karl-
          </note>
          <note>
            Gösta Svenson, ökade arbetslösheten, och statens finanser skenade
            i väg. Sitt inte och skaka på huvudet, för jag vill påstå att
            allt detta är fakta.
          </note>
          <note type="speaker">
            Anf. 177 ISA HALVARSSON (fp):
          </note>
          <note>
            Herr talman! Jag hör vad Lisbeth Staaf-Igelström säger, och jag
            kan säga till henne: Åk till stålverket i
          </note>
          <note>
            Hagfors och säg till människorna där att de inte skall oroa sig.
          </note>
          <note>
            Jag var nyligen i stålverket i Hagfors. Samtliga, företagsledning
            och fack, var mycket upprörda. Bo
          </note>
          <note>
            Finnkvist, en riksdagsledmot från Hagfors, har reserverat sig
            mot överenskommelsen.
          </note>
          <note>
            Jag arbetade mycket aktivt i denna folkomröstning för Linje 2.
            Det var Socialdemokraterna, LO, TCO
          </note>
          <note>
            och Folkpartiet som stod bakom denna linje. Vi sade att kärnkraften
            skall avvecklas i den takt som är möjlig med hänsyn till behovet
            av elektrisk kraft och upprätthållande av sysselsättning och välfärd.
            Säkerhetssynpunkterna skulle vara avgörande för den ordning i
            vilken reaktorerna skulle tas ur drift.
          </note>
          <note>
            Nu har ni gjort en uppgörelse som jag skulle vilja påstå inte
            är förnuftig och som inte tar hänsyn till ekonomin. Finansminister
            Erik Åsbrink erkände i riksdagens frågestund att kapitalförstörelse
            inte skapar välstånd. Detta kommer att bli dyrare för hushållen.
            Det kommer att leda till högre arbetslöshet, sämre välfärd och
            sämre miljö. Ni har övergivit och spräckt koldioxidmålet. Ersättningen
            kommer att bli stora anläggningar med kol, olja och naturgas.
            Vi från
          </note>
          <note>
            Folkpartiet är mycket besvikna över att det inte går att göra
            långsiktiga uppgörelser med Socialdemokraterna. Det kanske dessa
            andra partier blir varse så småningom.
          </note>
          <note>
            Anf. 178 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Jag skall säga att jag själv också var tveksam till
            överenskommelsen när den diskuterades.
          </note>
          <note>
            Men sedan, Isa Halvarsson, har jag gått igenom denna överenskommelse
            mycket noga. Jag säger att det är en bra överenskommelse. Det
            är en ansvarsfull överenskommelse. Utifrån detta kommer jag att
            våga åka till
          </note>
          <note>
            Hagfors och tala med mina kamrater där uppe på järnverket.
          </note>
          <note>
            Beträffande CO2-utsläppen syftar överenskommelsen till att bereda
            vägen för ett energisystem som bygger på förnybara, helst inhemska,
            energikällor, så att man därmed också får ned utsläppen. Vi vill
            också stimulera energikällor för elproduktion och uppvärmning.
            Det är en central del i uppgörelsen. Vi föreslår nu alltså inte
            några förändringar i det nuvarande regelverket som skall öka konkurrenskraften
            när det gäller kol och olja, utan vi föreslår sådana regelförändringar
            som ökar konkurrenskraften för det som är ekologiskt riktigt att
            producera.
          </note>
          <note type="speaker">
            Anf. 179 ISA HALVARSSON (fp) replik:
          </note>
          <note>
            Herr talman! Hanteringen av frågan om beskattningen av fartygsbränslen
            har tagit förfärligt lång tid.
          </note>
          <note>
            Det har hetat att arbete är på gång. Det har varit överväganden.
            Men 1995, och nu är det 1997, sade Riksskatteverket i sitt förslag
            att det var nödvändigt att gå tillbaka till ett annat förfarande.
            Riksskatteverket talar om hur mycket pengar det kostar att ha
            det här restitutionsförfarandet. För skattemyndigheten kostar
            det
          </note>
          <note>
            600 000 kr. För många med fiskebåtar innebär det nedläggning.
            Det finns inga möjligheter i skärgårdarna, t.ex. i Stockholms
            skärgård, att få tag i diesel som inte är färgad.
          </note>
          <note>
            Ni ställer till problem och säger sedan: Arbete är på gång. Vi
            har papper på att allting skall bli bra. Vi tror dock inte på
            detta. Exempelvis kostnaden för avvecklingen av kärnkraften beräknas
            motsvara det stora underskottet i sjukvården år 2000. Vi som tycker
            att sjukvård och omsorg är viktiga är mycket bekymrade över att
            ni slänger ut pengar på en avveckling som är en förtida avveckling
            av väl fungerande kärnkraftverk.
          </note>
          <note>
            Anf. 180 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Eftersom Isa Halvarsson inte har rätt till ytterligare
            replik skall jag inte ställa de frågor som jag ställde till Karl-Gösta
            Svenson och som jag icke fick svar på. Jag förmodar att jag inte
            skulle ha fått svar från Isa Halvarsson heller, men den debatten
            får vi väl ta senare.
          </note>
          <note>
            Anledningen till ordningen beträffande fiskefartygen är att det
            blev så enormt stora skatteskillnader mellan bränsle för fritidsbåtar
            och bränsle för yrkesbåtar. Det blev fråga om betydande belopp.
            Utifrån det genomförde vi nuvarande system.
          </note>
          <note>
            Som jag sade i mitt inledningsanförande inser vi att detta ställt
            till mycket besvär och krångel. Därför tittar man i Regeringskansliet
            på frågan. Jag utgår från att frågan kommer att lösas.
          </note>
          <note type="speaker">
            Anf. 181 OLLE LINDSTRÖM (m):
          </note>
          <note>
            Herr talman! Under mom. 16 i detta betänkande har utskottet behandlat
            min motion 1996/97:Sk605
          </note>
          <note>
            som gäller konkurrensförhållanden mellan Sverige och Finland.
          </note>
          <note>
            Den svenska särlagstiftningen om förbud att använda röd diesel
            i alla motorfordon har skapat fler och högre gränshinder än vad
            som gällde före EU-
          </note>
          <note>
            medlemskapet. Eftersom inte samma regler gäller på båda sidor
            om den svensk-finska gränsen slås många svenska entreprenörer
            och företag ut. En av EU-
          </note>
          <note>
            medlemskapets främsta fördelar är den inre marknadens principer.
            Hindren för fri rörlighet för varor, personer, tjänster och kapital
            skulle ju avskaffas medlemsländerna emellan.
          </note>
          <note>
            I fördragets artikel 6 står det: "Regler som är så utformade
            att de måste leda till en mindre gynnsam behandling av det som
            härrör från annat land är öppet diskriminerande." Det fullföljs
            i artikel 7 som handlar om konkurrensförhållandena. Huvudregeln
            är nämligen att varor som lagligen släpps ut på marknaden i ett
            land skall beviljas tillträde även till övriga länders marknader
            inom gemenskapen.
          </note>
          <note>
            Europarådet har emellertid, på en finsk förfrågan, i ett direktiv
            av den 27 november 1995 meddelat att lågskattad märkt olja kan
            förbjudas för förbränning i motorer på fordon avsedda för vägtrafik.
            Finland har följt detta direktiv, vilket innebär att bilar och
            bussar ej får använda röd diesel. För arbetsredskap, traktorer,
            grävmaskiner, skogsmaskiner m.m. får däremot lågskattad dieselolja
            användas. I Sverige har användning av röd diesel i alla motorfordon
            förbjudits. Enligt min mening strider förbudet i detta avseende
            mot den inre marknadens principer och direktiv och faktiskt även
            mot konkurrensreglerna.
          </note>
          <note>
            Det finns många exempel som visar hur svenska entreprenörer diskrimineras
            genom att vi i Sverige inte på samma sätt som man gjort i Finland
            följt EU:s direktiv. Finländska skogsentreprenörer kan avverka
            och sälja timmer till svenska sågverk till väsentligt lägre pris
            än som är möjligt i Sverige.
          </note>
          <note>
            En finländsk jordbrukare som med traktor och släpvagn skulle
            leverera ved till en svensk fastighetsägare ertappades med röd
            diesel i tanken. Eftersom ekipaget vägde mer än tre och ett halvt
            ton har den här mannen drabbats av en straffavgift på 20 000 kr.
          </note>
          <note>
            En svensk verkstadsägare med huvudparten av sina kunder i Finland
            drabbas också hårt. Denne man har specialiserat sig på att reparera
            traktorer. Ingen finländsk traktorägare byter bränsle i tanken
            för att köra över gränsen till den svenska verkstaden.
          </note>
          <note>
            En annan bransch som håller på att avvecklas i östra Norrbotten
            är grusförädlingen. I Finland kan produktionen i hela grusförädlingskedjan
            ske med röd diesel, som är nästan 4 kr billigare per liter. Dessutom
            har Finland ingen grusskatt. Sammantaget innebär detta att finländska
            grusleverantörer har tagit över i princip alla grusleveranser
            inom ett område som sträcker sig upp till tio mil in i Sverige.
            Ett av Sveriges största entreprenadföretag avvecklar nu sin gruskrossanläggning
            i Haparanda och köper gruset från Finland.
          </note>
          <note>
            Ytterligare en bransch som nu fått problem är turismen. I varje
            fall hitintills har även privatbilismen stoppats vid gränsen,
            trots att lagen, 1996:598, föreskriver rätten att kontrollera
            och undersöka fordon i yrkesmässig trafik.
          </note>
          <note>
            En dansk turist, Karsten Zornow, åkte från Finland till Sverige
            med röd diesel i tanken. Han stoppades, kontrollerades och fick
            en straffavgift på 10 000 kr.
          </note>
          <note>
            Karsten Zornow skrev till Tullmyndigheten i Helsingborg och fick
            svaret att han hade möjlighet att förbruka den diesel som fanns
            i tanken plus en reservdunk med tio liter. Det stämmer överens
            med EU-direktivet om punktskatter.
          </note>
          <note>
            När det gäller en av norra Sveriges största turistattraktioner,
            Kukkolaforsen, får man nu frågan från finska resebyråer: Vågar
            vi skicka turister över gränsen till er? Frågan borde ställas
            till utskottsmajoriteten, som inte förstått vilka följder den
            svenska särlagstiftningen nu har fått. Situationen i framför allt
            östra Norrbotten är ohållbar. Om likvärdiga lagar och regler på
            ömse sidor av den svensk-finska gränsen inte snarast harmoniseras
            kommer många företag att slås ut, och arbetslösheten kommer att
            öka ytterligare.
          </note>
          <note>
            Det borde vara en självklarhet för alla i denna kammare att svensk
            särlagstiftning inte får leda till att företag och jobb slås ut.
            Jag är mycket förvånad över att utskottsmajoriteten inte har tagit
            den här frågan på allvar. Det är bråttom att göra något. Företag
            avvecklas nämligen redan på grund av den här särlagstiftningen.
          </note>
          <note>
            Herr talman! Jag står givetvis bakom samtliga moderata reservationer.
            Men, som andra också sagt, för tids vinnande ansluter jag mig
            till Karl-Gösta
          </note>
          <note>
            Svensons yrkande.
          </note>
          <note type="speaker">
            Anf. 182 HOLGER GUSTAFSSON (kd):
          </note>
          <note>
            Herr talman! Jag ber att få yrka bifall till reservationerna
            nr 17 och 21.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 mars.)
          </note>
          <note>
            8 § Vissa punktskattefrågor
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU17
          </note>
          <note>
            Vissa punktskattefrågor
          </note>
          <note type="speaker">
            Anf. 183 JAN-OLOF FRANZÉN (m):
          </note>
          <note>
            Herr talman! I skatteutskottets betänkande SkU17, som handlar
            om vissa punktskattefrågor, har vi moderater fyra stycken reservationer.
            Av dessa yrkar jag bifall till reservation nr 3 under mom. 2.
            Vi står självfallet bakom även övriga reservationer.
          </note>
          <note>
            Jag vill här belysa några av våra reservationer.
          </note>
          <note>
            I reservation nr 3, som handlar om exportbutiker, skriver vi
            moderater att de svenska restriktionerna för vilka varor som får
            ingå i den 800-kronorsram som gäller för skattefri försäljning
            i exportbutiker till resenärer till andra EU-länder och ombord
            på fartyg och flygplan på väg från Sverige till ett annat EU-land
            saknar stöd i EU-rätten och inte heller tillämpas av andra EU-länder.
            De svenska reglerna på detta område innebär som vi moderater ser
            det en konkurrenssnedvridning. Olikheter framkommer även vad gäller
            den skattefria försäljningen av öl i exportbutiker och ombord
            på färjor och flygplan i motsvarande fall.
          </note>
          <note>
            Sverige har maximerat försäljningen till 2 liter per resenär,
            medan däremot t.ex. Finland tillåter 15 liter.
          </note>
          <note>
            Det är inte svårt att förstå resenärernas förvåning och undran.
            Bestämmelserna i dessa båda hänseenden bör ändras så att konkurrensneutralitet
            skapas.
          </note>
          <note>
            Vad gäller reservation nr 4 under mom. 3 angående taxfree ankomstförsäljning
            menar vi moderater att det ur flygsäkerhetssynpunkt, transportekonomiskt
            för flygföretagen och även för att det skulle vara betydligt bekvämare
            för resenären, vore bra om det här liksom på Reykjaviks flygplats
            på Island gick att inhandla de skattefria varorna vid ankomsten.
            Vi menar att regeringen bör undersöka förutsättningarna för att
            snarast införa ett system med taxfree ankomstförsäljning även
            på svenska flygplatser med internationell trafik.
          </note>
          <note>
            Reservation nr 5 handlar om båtskatt. Fritidsaktiviteter av olika
            slag subventioneras i dag i stor utsträckning av allmänna medel,
            men detta gäller inte i fråga om båtsporten. Den utredning som
            nyligen lämnats om båtskatt har också visat att intäkterna från
            båtsporten vida överstiger kostnaderna för denna verksamhet. Enligt
            det anförda saknas det skäl för att överväga en båtskatt.
          </note>
          <note>
            Reservation nr 8 under mom. 9 vad gäller motiveringen handlar
            om naturvårdsavgift på skog. Från
          </note>
          <note>
            Moderaterna vill vi bestämt avvisa tankarna på en naturvårdsavgift
            på skog för att finansiera bl.a. nya reservatbildningar. Statliga
            markköp är inte något som ankommer på enskilda markägare att finansiera.
          </note>
          <note>
            Sektorsansvaret urholkas om det används för att motivera skatter,
            som egentligen har sin grund i statens ekonomiska problem.
          </note>
          <note type="speaker">
            Anf. 184 ISA HALVARSSON (fp):
          </note>
          <note>
            Herr talman! Alkoholens effekter på hälsan är väl kända. En positiv
            effekt har noterats, nämligen att en mycket måttlig alkoholkonsumtion
            i vissa åldersgrupper minskar risken för kranskärlssjukdomar i
            hjärtat och för slaganfall. Dessa positiva effekter måste dock
            vägas mot alkoholbrukets avigsidor. Alkoholrelaterade sjukdomar
            och skador utgör 3-4 % av den börda som sjukdom och skador utgör.
            Alkohol är också en signifikant faktor bakom sjukhusinläggningar,
            dödsfall i trafiken, olycksfall på arbetsplatser, drunkningsolyckor,
            mord och självmord. Problemet är alltså inte att det dricks för
            litet alkohol i Sverige utan, med tanke på skadorna, snarare att
            det dricks för mycket.
          </note>
          <note>
            Förutom de medicinska problemen förorsakar alkoholbruket en rad
            sociala problem som våld i och utanför hemmet, där våldet i hemmen
            mest riktas mot kvinnor och barn. En annan effekt är sjukfrånvaro
            från arbetet.
          </note>
          <note>
            Att förebygga alkoholmissbruk och att skapa respekt för alkoholen
            som vanebildande drog är en av de viktigaste insatserna för att
            förbättra folkhälsan.
          </note>
          <note>
            Kontroll av tillgängligheten är ett instrument som
          </note>
          <note>
            Sverige använder.
          </note>
          <note>
            Risken för att EU tvingar Sverige att skrota Systembolagets monopol
            över spritförsäljningen har ökat i och med generaladvokaten Michael
            Elmers besked att monopolet strider mot EU-rätten och därför måste
            avskaffas.
          </note>
          <note>
            Det är nu viktigt att regeringen inte ger upp i förväg utan inför
            EG-domstolen hävdar att det är viktigt att Sverige får fortsätta
            att bedriva en restriktiv alkoholpolitik. Ministrarna bör ryta
            till och bråka ordentligt. Det är störande att EU skall kunna
            bestämma vår alkoholpolitik.
          </note>
          <note>
            De två viktigaste inslagen i denna politik är detaljhandelsmonopolet
            och de höga alkoholskatterna.
          </note>
          <note>
            De undantag som Sverige har fått när det gäller införselreglerna
            mellan EU-länderna är viktiga i denna aspekt, och regeringen måste
            därför arbeta för att undantaget inte blir tidsbegränsat.
          </note>
          <note>
            Den svenska alkoholpolitiken har enbart folkhälsomotiv och har
            inte det minsta att göra med önskemål att snedvrida konkurrensen
            mellan olika länders alkoholhaltiga drycker. Det får inte bli
            tal om att
          </note>
          <note>
            Sverige accepterar att någon tidpunkt fastställs då vi skall
            ha samma kvoter som de som nu gäller för flertalet EU-länder.
          </note>
          <note>
            Sverige måste också med skärpa bekämpa den organiserade spritsmugglingen
            av stora mängder alkohol som sker till vårt land. Inte minst måste
            EU-
          </note>
          <note>
            länderna gemensamt ta krafttag mot olagligheter i samband med
            transittrafiken.
          </note>
          <note>
            I det här betänkandet behandlas också en del motioner i vilka
            man kräver en båtskatt. Vad gäller en båtskatt kunde man för ett
            tag sedan läsa i tidningen att båtägare kan andas ut och att det
            inte blir någon båtskatt, eftersom utredare har visat att samhällets
            intäkter överstiger kostnaderna för båtlivet. Nu skall nog inte
            den som är rädd för en båtskatt vara för säker, för utskottets
            majoritet bestående av socialdemokrater, centerpartister, vänsterpartister,
            miljöpartister och kristdemokrater säger inte nej utan bara att
            vi skall avvakta.
          </note>
          <note>
            För min del vill jag yrka bifall till reservationerna nr 1 och
            nr 5. I reservation nr 5 säger vi: Det behövs ingen båtskatt.
          </note>
          <note type="speaker">
            Anf. 185 PER ROSENGREN (v):
          </note>
          <note>
            Herr talman! Jag skall försöka vara lika föredömligt kortfattad
            som Holger Gustafsson var i det förra ärendet. Jag yrkar bifall
            till båda våra reservationer i det föreliggande ärendet, dvs.
            reservationerna nr 2
          </note>
          <note>
            och 9.
          </note>
          <note type="speaker">
            Anf. 186 RONNY KORSBERG (mp):
          </note>
          <note>
            Herr talman! Det är naturligtvis trevligt med korta inlägg. Problemet
            är att det är svårt att begära replik på dem.
          </note>
          <note>
            Jag kan tyvärr inte vara riktigt lika kortfattad som min företrädare
            i talarstolen. Jag har några frågor som jag vill ta upp med anledning
            av det här betänkandet.
          </note>
          <note>
            Det gäller för det första frågan om privatinförsel av alkohol.
            I den frågan har såväl kristdemokrater och folkpartister som vänsterpartister
            reserverat sig. Miljöpartiet står bakom de tankegångar som uttrycks
            i reservationerna. Vi tycker att det ur ett alkoholpolitiskt perspektiv
            är oerhört viktigt att vi får behålla det system vi har i dag.
            I debatten om medlemskapet i EU
          </note>
          <note>
            varnade vi just kraftigt för att det här skulle kunna bli en
            effekt av medlemskapet. Vi får nu hoppas att vi inte blir sannspådda
            på den punkten. Det vore trist.
          </note>
          <note>
            Jag skall uppehålla mig vid en annan punkt som också bekymrar
            mig ganska mycket. Det gäller naturvårdsavgiften.
          </note>
          <note>
            Nu hörde vi Jan-Olof Franzén kraftfullt ta avstånd från naturvårdsavgifter.
            Tyvärr är problemet med moderaterna att de tar kraftfullt avstånd
            från allt vad ansvarstagande i miljöhänseende heter. Vi tar däremot
            kraftfull ställning för en naturvårdsavgift, därför att den biologiska
            mångfalden i Sverige i dag befinner sig i en kris. Detta är inte
            någon sorts retorik utan fakta.
          </note>
          <note>
            Mindre än 5 % av våra skogar är ur- och naturskogar. Många av
            dem innehåller arter som är unika i världen. Vi har gjort en hel
            del internationella åtaganden om att dra vårt strå till stacken
            för att bevara den biologiska mångfalden.
          </note>
          <note>
            1 700 av skogens växter och djurarter missgynnas i dag av det
            moderna skogsbruket. Det är också fakta,
          </note>
          <note>
            Jan-Olof Franzén. En väldigt lång rad av dessa arter finns med
            på artdatabankens hotlista, bl.a. 20 % av
          </note>
          <note>
            Sveriges samtliga mossor och 10 % av alla lavaarter i
          </note>
          <note>
            Sverige. Detta är ganska höga siffror.
          </note>
          <note>
            Trots kunskaper avverkas skogar med akut hotade arter. Det är
            skam för ett land som Sverige att regeringen inte anser att vi
            har råd att spara ens på det värdefullaste vi har. De medel som
            i dag avsätts för dessa ändamål förslår inte särskilt långt.
          </note>
          <note>
            Riksdagens revisorer påbörjade för ett bra tag sedan en utredning
            just i detta ämne för att se hur riksdagens uppsatta miljömål
            tillgodoses just när det gäller hotet mot den biologiska mångfalden
            i skogen.
          </note>
          <note>
            Den överlämnades tyvärr till Miljövårdsberedningen och fullföljdes
            aldrig av revisorerna. Det berodde på att socialdemokrater och
            moderater gick samman och bestämde sig för att överlämna ärendet.
            I stället gjordes bara en mindre granskning av utförsäljningen
            av
          </note>
          <note>
            Assi Domäns skogar. Även den visade att skyddet av den biologiska
            mångfalden är mycket kraftigt försvagat. Som ett resultat av Assi
            Domäns försäljning har vi fått oreparerbara skador på vår flora
            och fauna i dag.
          </note>
          <note>
            Detta är grunden och bakgrunden till att vi från
          </note>
          <note>
            Miljöpartiet vill se en naturvårdsavgift. Det är ju, som jag
            sade, det moderna skogsbruket som orsakar de omfattande skadorna
            och utarmningen av flora och fauna i svensk natur. Därför tycker
            vi att det, enligt samma principer som i andra miljövårdssammanhang,
            vore rimligt att den som åstadkommer skadorna också är med och
            betalar för dem. Därför har vi föreslagit att man borde överväga
            en naturvårdsavgift som baseras på det uttag av virke för industriellt
            bruk som tas från skogen.
          </note>
          <note>
            Vi har däremot sagt bestämt nej till att basera naturvårdsavgiften
            på fastighetsskatten. Det tycker vi är en felaktig princip. I
            stället har vi föreslagit att en naturvårdsavgift införs, och
            att den bör utredas med sikte på att introduceras fr.o.m. 1998.
          </note>
          <note>
            Jag vill passa på att yrka bifall till reservation nr 10, som
            just handlar om naturvårdsavgiften. Jag står naturligtvis bakom
            våra övriga reservationer, som gäller kväveutsläppen för reningsverk
            och den skatt som vi anser att man borde kunna införa där samt
            avfallsskatten. Men för tids vinnande nöjer jag mig, som sagt,
            med att yrka bifall till reservation 10.
          </note>
          <note type="speaker">
            Anf. 187 JAN-OLOF FRANZÉN (m) replik:
          </note>
          <note>
            Herr talman! Jag vill säga till Ronny Korsberg att jag har varit
            skogsägare och egen företagare inom skogen i ett fyrtiotal år.
            Jag har genomgått många olika skatter och reformer, och för inte
            så länge sedan fick vi bort en pålaga på skogen som heter skogsvårdsavgift.
            Nu är Ronny Korsberg beredd att införa en sådan avgift igen, fast
            man kallar den för någonting annat.
          </note>
          <note>
            Innebörden av Ronny Korsbergs resonemang skulle betyda att markägarna
            genom en extra skatt skulle köpa upp sina egna skogar för att
            upplåta dem som naturvårdsområden eller reservat. Om man nu vill
            ha dessa reservat - för det måste väl vara i det allmännas och
            inte bara i markägarnas intresse - vore det då inte mer lämpligt,
            Ronny Korsberg, att dessa pengar togs från det allmänna, dvs.
            statens pengar?
          </note>
          <note type="speaker">
            Anf. 188 RONNY KORSBERG (mp) replik:
          </note>
          <note>
            Herr talman! Om det nu är så att Jan-Olof Franzén har varit skogsägare
            i 40 år, är det med stor förvåning jag konstaterar att han under
            de 40 åren inte har noterat att skogsbruk inte är oproblematiskt.
            Det borde han faktiskt ha noterat efter att ha varit skogsägare
            så länge.
          </note>
          <note>
            Grunden för vårt förslag är att vi vill se till att det finns
            resurser att avsätta för naturreservat. Det är det allmännas intresse,
            säger Jan-Olof Franzén. Men det är ju knappast Svensson och Karlsson
            som är ute och hugger skog och utarmar den biologiska mångfalden.
          </note>
          <note>
            Jan-Olof Franzén måste väl också ha upptäckt att det inte är
            allmänheten som är ute och sågar ned hans träd eller andra träd.
            Problemet är ju det moderna skogsbruket, som jag tog upp i mitt
            huvudanförande. Det är ju det som är grunden till att vi är tvungna
            att skydda vissa delar. Det är, som jag sade, kris.
          </note>
          <note>
            Det finns en lång rad undersökningar som visar på att det håller
            på att ske en utarmning av den biologiska mångfalden, av flora
            och fauna i våra skogar. Det går fort, det går vansinnigt fort,
            Jan-Olof Franzén. Då kan man inte bara sätta sig ned och säga
            att detta är det allmännas intresse, speciellt inte i det ekonomiska
            läge som landet befinner sig i och mot bakgrund av att det är
            det moderna skogsbruket som är upphov till mycket av utarmningen.
            Då är det väl rimligt att man också är med och betalar för de
            skador som uppkommer. På det sättet kan vi åtminstone skydda det
            mest värdefulla, så att vi har någonting att överlämna till kommande
            generationer.
          </note>
          <note type="speaker">
            Anf. 189 JAN-OLOF FRANZÉN (m) replik:
          </note>
          <note>
            Herr talman! Skogen är till för att brukas, och så har det varit
            under hela min tid.
          </note>
          <note>
            Redan 1905 gjordes de första planteringarna genom frösådd. Vad
            Ronny Korsberg talar om för urskog känner jag inte till. I Kronobergs
            län har vi ingen sådan. All skog är planterad. All skog är brukad.
            All skog har gett ekonomi för landets räkning, även till
          </note>
          <note>
            Ronny Korsbergs skolor och utbildning, till vägar och till vårt
            samhälle. Detta är någonting som vårt land har levt av. Jag anser
            för min del att vi skall fortsätta att bruka skogen på ett sådant
            sätt att den genererar pengar till både stat och kommun.
          </note>
          <note>
            Om man nu vill avsätta någonting för något reservat, skall väl
            inte kostnaden ankomma på den lille lantbrukaren. Resultatet är
            ju, Ronny Korsberg, att om jag säljer för 1 miljon kronor, får
            jag betala litet drygt
          </note>
          <note>
            500 000 kr i skatt. Därutöver tas det ut en moms på
          </note>
          <note>
            250 000 kr. Vem är det då som tjänar pengar på att skogen växer
            på min mark? Jo, det är staten och samhället. Menar Ronny Korsberg
            då att den enskilde markägaren själv skall stå för kostnaden.
            Detta är en orimlighet, herr talman.
          </note>
          <note type="speaker">
            Anf. 190 RONNY KORSBERG (mp) replik:
          </note>
          <note>
            Herr talman! Ja, Jan-Olof Franzén, det är möjligt att skogen
            skall brukas. Men det handlar om att den inte skall missbrukas.
            Missbruket består i att skogen brukas på ett ovarsamt sätt. Det
            är också skälet till precis det som Jan-Olof Franzén beskriver
            för oss, att det i Kronobergs län inte finns en enda urskog kvar.
          </note>
          <note>
            Hur kommer det sig? Kommer det sig av att man har varit så varsam
            med den biologiska mångfalden, att man har brukat skogen så varsamt
            att vi har ett arv att lämna över till kommande generationer?
          </note>
          <note>
            Problemet sedan 1905, som Jan-Olof Franzén tydligen inte har
            sett, är ju att all skog är planterad på grund av de skogsbruksmetoder
            som har använts. De ursprungliga biotoperna finns inte kvar, vilket
            är kärnproblemet. Även Moderaterna måste väl inse att vi inte
            kan fortsätta på den vägen.
          </note>
          <note>
            Om det redan är så illa att det inte finns några urskogar kvar
            i t.ex. södra Sverige och Kronoberg, kan vi väl vara överens om
            att vi måste skapa resurser för att åtminstone skydda det som
            finns kvar. Som jag sade är det mycket, mycket bråttom. Det är
            massor av arter som är utrotningshotade redan i dag. Det får inte
            bli så att resten av landet också kommer att se ut precis som
            Jan-Olof Franzéns Kronoberg, inte en enda urskog kvar utan bara
            planterade monokulturer.
          </note>
          <note type="speaker">
            Anf. 191 HOLGER GUSTAFSSON (kd):
          </note>
          <note>
            Herr talman! Först vill jag yrka bifall till reservationerna
            nr 1 och 7.
          </note>
          <note>
            Den svenska alkoholpolitiken är och kommer att bli svår att upprätthålla.
            Det visar inte minst det utlåtande som EG-domstolen flaggar för
            då det gäller
          </note>
          <note>
            Systembolagets monopolsituation. Det kommer att krävas att både
            regering och riksdag tillsammans försvarar den alkoholpolitik
            som vi är övertygade om bidrar till bättre hälsa och social standard
            för svenska medborgare. Detta gäller inte minst unga människors
            alkoholvanor under den känsliga uppväxttiden.
          </note>
          <note>
            De undantag från gemenskapens regler för införsel av alkohol
            mellan EU-länderna som Sverige har uppnått ger oss rimliga möjligheter
            att slå vakt om en restriktiv alkoholpolitik. Det är mycket angeläget
            att
          </note>
          <note>
            Sverige får gehör för att detta undantag inte skall vara tidsbegränsat.
            Detta måste markeras i det fortsatta förhandlingsarbetet kring
            privatinförsel.
          </note>
          <note>
            Herr talman! Så vill jag lugna Isa Halvarsson och säga att Kristdemokraterna
            stöder reservation nr 5
          </note>
          <note>
            därför att vi inte vill se att regeringen överväger någon båtskatt.
            Den gjorda utredningen visar fullt ut att fritidsbåtarnas kostnader
            mer än väl täcks av redan befintliga skatter. Sverige behöver
            inte fler skatter, vi behöver färre och framför allt lägre.
          </note>
          <note type="speaker">
            Anf. 192 LARS U GRANBERG (s):
          </note>
          <note>
            Herr talman! Då var det dags igen för den återkommande debatten
            om motioner på punktskatteområdet. Detta börjar mer och mer likna
            någon form av utdelning av priser eller korande av årets grammisvinnare.
            Litet spontant tänkte jag att man kanske skulle följa det mönstret
            genom att på försök utse vinnaren av årets punktskatte-award.
          </note>
          <note>
            Därför går jag raskt över till skatteutskottets betänkande 1996/97:SkU17,
            Vissa punktskattefrågor.
          </note>
          <note>
            En tid har gått sedan motionerna skrevs. Under den tiden har
            mycket hänt. Regeringen har förhandlat till sig fortsatta undantag
            vad gäller införseln av alkohol och tobak. Socialdemokraternas
            uppfattning i frågan är att det inte skall råda något tvivel,
            Isa Halvarsson, om att reglerna skulle vara låsta till någon form
            av tidsbegränsning. Socialdemokraternas syn är kristallklar på
            detta område. Vi skall föra en svensk linje där vår inställning
            är att vår alkoholpolitiska strävan inte skall försvagas.
          </note>
          <note>
            Jag står, herr talman, litet frågande inför den moderata motionen
            från Gullan Lindblad m.fl. Motionen går ut på att en avveckling
            skall ske av de svenska införselkvoterna. I motionstexten står
            det att man anser att regeringen inte skall förhandla med EU om
            ytterligare undantag för införsel av alkohol. Förnuftigt nog har
            inte Jan-Olof Franzén och Moderaterna reserverat sig i frågan,
            men man avlägger ett särskilt yttrande. Utifrån yttrandet blir
            frågan berättigad. Handlar det om någon form av viljeyttring från
            det största borgerliga partiet i riksdagen? Om jag får uttala
            vad jag tror kan jag säga att jag tror att det är just det. Det
            är en viljeyttring som präglar den del av Moderata samlingspartiet
            där bl.a. Moderaternas ungdomsförbund befinner sig. Det sker i
            form av en totalt liberal syn vad gäller droger, och i detta fall
            alkohol.
          </note>
          <note>
            Det är, herr talman, en mycket farlig dröm som
          </note>
          <note>
            Jan-Olof Franzén och Moderaterna har. Det finns ett talesätt
            som belyser detta på ett bra sätt: Om man önskar att ens dröm
            skall gå i uppfyllelse är det bäst att man vaknar först. Om dessa
            yttringar också förmedlas vidare via internationella kanaler i
            form av möten och sammankomster är ett sådant agerande riktigt
            dåligt för Sverige.
          </note>
          <note>
            Varför drev inte Jan-Olof Franzén och Moderaterna denna linje
            tydligare i förhandlingarna med EU, och även inför folkomröstningen
            om EU-
          </note>
          <note>
            medlemskapet?
          </note>
          <note>
            Jag vill sedan ställa en fråga till Moderaternas bundsförvanter
            Folkpartiet och Kristdemokraterna.
          </note>
          <note>
            Vad säger Isa Halvarsson och Holger Gustafsson om
          </note>
          <note>
            Gullan Lindblads motion? Om det fanns, herr talman, ett pris
            för mest svårförenliga tyckanden skulle det tillfalla Moderaterna,
            Folkpartiet och Kristdemokraterna.
          </note>
          <note>
            Jan-Olof Franzén och Moderaterna står enligt motionen för en
            liberal och frisläppt syn på Sveriges kvantitetsbegränsningar,
            medan Folkpartiet i form av
          </note>
          <note>
            Isa Halvarsson och Kristdemokraterna i form av Holger Gustafsson
            står för en linje som liknar den vi socialdemokrater driver, dvs.
            en restriktiv syn på vår alkoholpolitik i EU.
          </note>
          <note>
            Ni kan ju börja med att försöka hitta en samsyn vad gäller det
            övergripande begreppet folkhälsa. I
          </note>
          <note>
            Folkpartiets motion, herr talman, trycker man bl.a. på att de
            fortsatta förhandlingarna om införselkvoterna bör föras av folkhälsomotiv.
          </note>
          <note>
            Grunden för Socialdemokraternas arbete med införselbegränsningarna,
            herr talman, är just att vi vill värna folkhälsan. Här återfinns
            alkohol- och tobaksbeskattningen som ett styrmedel. Det är alltså
            det styrmedlet, skatterna, som EU möjligen skulle kunna ha en
            invändning emot. Det skulle i så fall handla om fiskala beteenden
            eller snedvridande av konkurrensen mellan EU-länderna. Den socialdemokratiska
            linjen i denna fråga grundar sig på att det handlar om en del
            av socialpolitiken i Sverige. Det är en alkoholpolitik som är
            väl rotad rent traditionellt i vårt land i form av just skatter,
            men också i form av information, opinionsbildning och behandlingsinsatser.
          </note>
          <note>
            Sedan över till frågan om taxfreehandeln, herr talman. När en
            begränsning vad gäller tidsperspektivet för taxfreehandeln införs
            är vår uppgift, enligt
          </note>
          <note>
            Socialdemokraternas sätt att se det, att informera kommissionen
            om vår syn på de problem som kan komma när taxfreehandeln försvinner.
            Detta har gjorts vid ett tillfälle från svensk sida - i slutet
            av förra året.
          </note>
          <note>
            Vi bör så nära som möjligt följa frågans utveckling.
          </note>
          <note>
            När det sedan gäller exportbutiker, herr talman, har Jan-Olof
            Franzén och Moderaterna en reservation som går ut på att de restriktioner
            som Sverige har när det gäller vilka varor som får ingå i exportbutikernas
            åttahundrakronorsram är konkurrenssnedvridande gentemot andra
            EU-länder. Riksdagen har vid ett annat tillfälle behandlat en
            liknande fråga, men då som nu hänvisar vi från Socialdemokraterna
            till de överläggningar som fortgår mellan folk på Regeringskansliet
            och motsvarande personer från våra nordiska grannländer.
          </note>
          <note>
            Frågan om det rör sig om konkurrenssnedvridning eller inte har
            sin lösning just i provianteringsöverenskommelsen mellan de nordiska
            länderna. Vi socialdemokrater anser att det är via förhandlingar
            med andra inblandade länder som frågan bör avgöras, och inte genom
            en reservation från Jan-Olof Franzén och
          </note>
          <note>
            Moderata samlingspartiet.
          </note>
          <note>
            Nu till frågan om båtskatt, herr talman. Även här har en utredning
            slutförts, som har lagt fast vilken riktning besluten bör fattas
            i. Utredningen har, enligt
          </note>
          <note>
            Jan-Olof Franzén från Moderaterna i reservation nr 5, slagit
            fast att båtsport över huvud taget inbringar tillräckligt med
            medel till staten. Därför anser reservanten att det är omöjligt
            att införa en båtskatt.
          </note>
          <note>
            Vi socialdemokrater avvaktar regeringens beredning av detta utredningsförslag,
            vilket brukar vara det sätt riksdagen jobbar på. Men vi vill inte
            stänga dörren för någon form av avgift eller skatt. Oberoende
            av vad regeringen kommer fram till lär vi återigen få möjligheten
            att debattera frågan om båtskatt i riksdagens kammare.
          </note>
          <note>
            Kretslopp, herr talman, är ett område som det talas om dagligen
            nu för tiden. En del av tanken bakom kretsloppsprincipen är att
            vi skall klara av att ta till vara vårt dagliga avfall. Två reservationer
            handlar just om möjligheten att påverka avfallshanteringen i vårt
            land med skatter som styrmedel. När vi pratar om skatter handlar
            det direkt om inkomstförstärkningar eller inkomstförsvagningar
            för staten. I bägge reservationerna handlar det om inkomstförstärkningar.
          </note>
          <note>
            Frågan om statens inkomster behandlades när inkomst- och utgiftsramen
            antogs. Utifrån det är dessa reservationer redan avhandlade.
          </note>
          <note>
            Men vi socialdemokrater anser att det här är en viktig del i
            tanken bakom ett uthålligt samhälle. Därför anser vi socialdemokrater
            också att frågan har fått den lösning som den behöver, nämligen
            att regeringen så snabbt som möjligt - utifrån de arbetsformer
            som regeringen har - kommer med ett förslag om hur en avfallsskatt
            skall utformas.
          </note>
          <note>
            En annan miljöfråga, herr talman, gäller kväveutsläpp. Här återfinns
            ett par reservationer, från bl.a.
          </note>
          <note>
            Vänsterpartiet och Miljöpartiet. Miljöpartiet landar i en miljöskatt
            på kväveutsläpp.
          </note>
          <note>
            Miljön - vårt gemensamma ansvar, är en skrift där regeringen
            visar vilka steg som har tagits och vilka steg som bör tas för
            att man skall kunna förbättra miljön. I delar av skriften tar
            man upp förändringar av avgiften för kväve i handelsgödsel, men
            man tar även upp att det borde ske en fortsatt utbyggnad av kvävereduktion
            vid reningsverken. Bidrag skulle lämnas till
          </note>
          <note>
            VA-åtgärder och man skulle kunna återskapa våtmarker som naturliga
            avrinningsområden för avloppsvatten. När skriften presenterades
            ansåg inte utskottet att det i och med de uppräknade åtgärderna
            var rimligt att införa någon form av skatt på kväve.
          </note>
          <note>
            Sedan kom proposition 1995/96:222 där regeringen avsatte 1 miljard
            i form av ett program med bl.a.
          </note>
          <note>
            investeringsbidrag för omställning mot en hållbar utveckling.
            Insatser mot VA-sektorn blev bidragsgrundande. Efter det kom budgetpropositionen,
            och den innehöll en satsning på ett administrativt system för
            avrinningsområdena kopplat mot miljö- och resursfrågor.
          </note>
          <note>
            Vi socialdemokrater tar miljöfrågorna på allvar.
          </note>
          <note>
            Med tanke på det som jag nyss räknade upp i fråga om åtgärder
            för att man skall minska kväveutsläppet plus den utredning som
            ännu inte är klar anser vi socialdemokrater att det som görs inte
            i dag behöver stärkas med någon form av beskattning på det här
            området.
          </note>
          <note>
            Herr talman! Vad vore en utdelning av 1997 års punktskatte-award
            utan medier och TV-reklam? Det finns ett särskilt yttrande om
            TV-reklam från Moderata samlingspartiet. Yttrandet är i en vanlig
            moderat tappning. Man anser att det skulle röra sig om snedvridning
            litet här och där.
          </note>
          <note>
            Vi socialdemokrater anser i god ordning att vi skall avvakta
            den utredning som pågår och se var den landar. Utifrån det får
            regeringen aktualisera frågan igen. Även här ges största möjlighet
            till debatt i kammaren.
          </note>
          <note>
            Nu är vi framme vid höjdpunkten i den här debatten. 1997 års
            punktskatte-award skall nämligen utdelas. Det har varit otroligt
            svårt att utse någon vinnare.
          </note>
          <note>
            Förslagen har varit svåra att skilja åt. Därför har vi socialdemokrater
            kommit fram till att vi yrkar avslag på samtliga reservationer.
            I och med det har hemställan i betänkandet återigen vunnit en
            utmärkelse i form av bifall.
          </note>
          <note type="speaker">
            Anf. 193 HOLGER GUSTAFSSON (kd) replik:
          </note>
          <note>
            Herr talman! Uppenbarligen har Lars Granberg suttit i knät på
            skatteutskottets ordförande när han förberedde sig för det här
            mötet.
          </note>
          <note>
            Han påstår att det skulle vara ett problem att Folkpartiet och
            Kristdemokraterna inte har samma uppfattning i alkoholfrågorna
            som Moderaterna. Varför är detta ett problem? Hur kan man skapa
            en sådan fråga?
          </note>
          <note>
            Skulle Kristdemokraterna inte ha varit minst lika tydlig i den
            här frågan som Socialdemokraterna traditionellt är? Man kanske
            försöker ta över frågan genom att bunta ihop oss med Moderaterna.
            Vi avgör nog själva var vi står i den här frågan. Jag tror inte
            att det är så enkelt att flytta partier i politiken.
          </note>
          <note>
            Sedan skall jag gå över till båtskatten. Det skall bli ett intressant
            test. Nu säger Lars Granberg att regeringen och regeringspartiet
            håller dörren öppen. Det brukar innebära att det kommer en skatt.
            Det skall bli mycket intressant att se om ni kan hålla fingrarna
            borta från ett enda område, som vi känner till. Ni har nämligen
            en filosofi: Om den ene beskattas skall den andra göra det. Det
            får inte existera några tomrum i
          </note>
          <note>
            Skattesverige. Det är ungefär samma filosofi som den som lastar
            åsnan har: Om åsnan klarar det här klarar den litet till. Till
            slut går åsnan på knäna. Det är vad som händer med svensk ekonomi
            i dag. Det skall bli mycket spännande att se om - och i så fall
            hur länge -
          </note>
          <note>
            ni klarar av att motstå detta skattefria område.
          </note>
          <note type="speaker">
            Anf. 194 LARS U GRANBERG (s) replik:
          </note>
          <note>
            Herr talman! Jag tror att Holger Gustafsson missförstod mig litet
            grand när det gäller Moderaterna och
          </note>
          <note>
            Kristdemokraterna. Men det är alltid intressant att se att de
            förra regeringspartierna skiljer sig åt. Frågan är nästan ställd
            av Holger Gustafsson själv. Hur ser sammanhållningen ut när det
            gäller monopolets vara eller inte vara?
          </note>
          <note>
            Vad gäller båtskatten kan jag göra en liten iakttagelse. Jag
            tror att man skall passa sig för att pressa oss socialdemokrater.
            Vi kanske nappar på det som Holger Gustafsson sade och inför en
            båtskatt.
          </note>
          <note type="speaker">
            Anf. 195 HOLGER GUSTAFSSON (kd) replik:
          </note>
          <note>
            Herr talman! Jag är alldeles övertygad om att många socialdemokrater
            har övervägt detta och kommit på det långt tidigare än jag. Jag
            tror inte att jag behöver känna något personligt ansvar för att
            jag tipsar om detta.
          </note>
          <note>
            Jag är glad och tacksam över att Lars Granberg backar när det
            gäller den första frågan. Det var klädsamt. Var hellre glad åt
            att vi är många som stöttar i den här politiken. Jag sade i mitt
            anförande att regering och riksdag bör hjälpas åt i frågan. Det
            är min ärliga uppfattning. Vi kommer att göra vad vi kan, och
            vi hoppas att regeringspartiet trycker på regeringen, så att vi
            kan vara tuffa i dessa förhandlingar.
          </note>
          <note>
            Tack!
          </note>
          <note type="speaker">
            Anf. 196 RONNY KORSBERG (mp) replik:
          </note>
          <note>
            Herr talman! Jag kan travestera Lars Granbergs tidigare inlägg:
            Om vi skulle utse vinnaren i klassen
          </note>
          <note>
            "flest undanflykter" skulle kanske delar av det här betänkandet
            ligga bra till. Nu är det inte det vi skall göra utan någonting
            helt annat.
          </note>
          <note>
            Jag skulle vilja ställa två enkla, raka frågor till
          </note>
          <note>
            Lars Granberg.
          </note>
          <note>
            När det gäller naturvårdsavgiften finns det ett par motioner.
            Utskottets majoritet säger att man behandlade detta för två år
            sedan, våren 1995. Majoriteten avslog även då det här förslaget
            med hänvisning till att det pågick ett beredningsarbete. Nu kommer
            dessa motioner igen två år senare. Till vår stora förvåning avslås
            de med exakt samma motivering. Man hänvisar till att beredningsarbetet
            ännu inte är avslutat.
          </note>
          <note>
            Tycker Lars Granberg att det är rimligt att man efter två år
            inte har lyckats bereda ett sådant här viktigt ärende? Man kan
            återigen avslå dessa mycket viktiga motioner med samma motivering.
            Det är den första frågan.
          </note>
          <note>
            Den andra frågan är: Tycker inte Lars Granberg och Socialdemokraterna
            att det här är viktigt? Tror ni inte att det är så allvarligt
            som naturvårdsorganisationerna, Artdatabanken och andra rapporterar?
            Forskare inom skogsområdet slår larm. Tror majoriteten inte att
            det är så viktigt? Skall ni fortsätta att avslå dessa motioner
            och förslag? Skall vi behöva uppleva samma visa om två år?
          </note>
          <note type="speaker">
            Anf. 197 LARS U GRANBERG (s) replik:
          </note>
          <note>
            Herr talman! Ronny Korsberg tar upp frågan om naturvårdsavgifterna
            och det beredningsarbete som pågår. Han vill ha svar på frågan
            om varför vi använder samma avslagsmotivering två gånger om. Möjligen
            är det enkla svaret att arbetet fortsätter. Det är ett möjligt
            svar.
          </note>
          <note>
            Jag tror nästan att Ronny Korsberg får vända sig direkt till
            ministern med den frågan vid någon frågestund eller när man uppvaktar
            utskottet.
          </note>
          <note>
            Jag tror inte att någon tvivlar på att Socialdemokraterna tar
            den här frågan på allvar. Eftersom man har gjort ett uttalande
            i 1995 års budget i den riktningen lär vi ta frågan ordentligt
            på allvar.
          </note>
          <note type="speaker">
            Anf. 198 RONNY KORSBERG (mp) replik:
          </note>
          <note>
            Herr talman! Jag tackar för tipset. Jag skall gärna ta upp detta
            med lämplig minister vid något tillfälle.
          </note>
          <note>
            Tydligen är även Lars U Granberg litet bekymrad över att det
            har tagit två år. Det tycker jag är trevligt, om det nu var en
            riktig tolkning.
          </note>
          <note>
            Sedan är det faktiskt så, Lars U Granberg, att jag tvivlar på
            att man menar allvar här. I så fall skulle det inte behöva ta
            så lång tid. Oavsett om man gör uttalanden i den här riktningen
            är det ändå handling som krävs. När det är extremt bråttom, när
            vi har enorma problem, när vi ser att stora värden går till spillo
            i naturen i dag och när vi har gjort internationella åtaganden
            som förbinder oss att verkligen ta itu med problemen är det trist
            att konstatera att man, även om man nu säger sig ta detta allvarligt,
            inte lyckas få ändan ur vagnen och få någonting gjort.
          </note>
          <note type="speaker">
            Anf. 199 ISA HALVARSSON (fp) replik:
          </note>
          <note>
            Herr talman! Lars U Granberg sade att man skulle hålla öppet
            för en båtskatt, och det var ju det jag befarade. Men när Lars
            U Granberg ifrågasätter formuleringen i reservationen om att intäkterna
            från båtsporten vida överstiger kostnaderna för verksamheten vill
            jag säga att man faktiskt kan läsa i utredningen att intäkterna
            från fritidsbåtsägarna till staten är 1,3 miljarder medan kostnaderna
            för de litet större båtarna, de över fem meter, är 45 miljoner
            kronor. Det är en ganska avsevärd skillnad.
          </note>
          <note>
            Folkpartiets alkoholpolitik är faktiskt äldre än
          </note>
          <note>
            Lars U Granberg själv, så den kan inte ha kommit som någon form
            av överraskning.
          </note>
          <note>
            Jag vill också säga att det var den borgerliga regeringen som
            vid förhandlingarna lyckades få betydligt snävare införselregler
            än vad den nuvarande regeringen har haft. Den borgerliga regeringen
            lyckades också i förhandlingarna få EU-kommissionen att inse att
            det var bra med vårt systembolags monopol. Man hade vissa krav
            på förändringar i hur Systembolaget skulle fungera.
          </note>
          <note>
            Ministrarna i den förra regeringen uppträdde inte som den nuvarande
            finansministern, som redan har gått ut och gett spelet förlorat
            och börjat prata om hur man skall göra när man inte har något
            systembolag.
          </note>
          <note>
            Jag kan därför försäkra att det gick alldeles utmärkt för folkpartister
            och kristdemokrater att regera ihop med moderater för en social
            alkoholpolitik.
          </note>
          <note type="speaker">
            Anf. 200 LARS U GRANBERG (s) replik:
          </note>
          <note>
            Herr talman! Först vill jag ta upp båtskatten. Jag undrar om
            inte en liten dialektal brytning av Pitemål gjorde att Isa Halvarsson
            totalt missuppfattade vad jag sade. Jag citerade egentligen bara
            den moderata reservationen om båtskatten i min inledning. Sedan
            drog jag inga större växlar på det, mer än att jag konstaterade
            att vi socialdemokrater håller dörren öppen.
          </note>
          <note>
            Isa Halvarsson sade att Folkpartiets alkoholpolitik är äldre
            än jag själv. Det var ju roligt att höra, men jag hade kanske
            förväntat mig något annat på det området.
          </note>
          <note>
            När det gäller monopolet vill inte jag stå här och försvara finansministern.
            Han får stå för sina egna uttalanden. Men en finansminister som
            inte börjar agera för möjliga scenarion är en finansminister som
            inte gör sitt jobb. Så litet grand tar jag nog Erik Åsbrink i
            försvar ändå.
          </note>
          <note type="speaker">
            Anf. 201 ISA HALVARSSON (fp) replik:
          </note>
          <note>
            Herr talman! Det är klart att finansministrar måste agera och
            sköta sitt jobb, men det kan de faktiskt göra i tysthet. Då tycker
            jag faktiskt att socialminister
          </note>
          <note>
            Wallström har agerat på ett helt annat sätt när hon sagt att
            det är fullständigt orimligt att vi skall bli av med vårt systembolag.
            Det är olika sätt att agera.
          </note>
          <note>
            Vad jag kan säga är att det inte fanns någon borgerlig minister
            som agerade som Erik Åsbrink gjort. I
          </note>
          <note>
            så fall hade det kanske sett helt annorlunda ut i dag.
          </note>
          <note type="speaker">
            Anf. 202 LARS U GRANBERG (s) replik:
          </note>
          <note>
            Herr talman! Man borde också kunna nominera nya partiordförande
            utan att det görs i medierna. Det är ungefär på samma sätt där:
            Vi lever i ett mediesamhälle, och allt vi gör som politiker -
            allra helst vad en finansminister gör - syns ju direkt i medierna.
          </note>
          <note>
            Det är det samhälle vi lever i.
          </note>
          <note type="speaker">
            Anf. 203 JAN-OLOF FRANZÉN (m) replik:
          </note>
          <note>
            Herr talman! När det gäller båtskatten vill jag hänvisa till
            betänkandet. Där står det att man 1995
          </note>
          <note>
            tillsatte en utredare. Vidare står det: "Utredaren har avvisat
            en särskild båtskatt med hänvisning till att samhällets intäkter
            från båtlivet enligt utredningens beräkningar vida överstiger
            kostnaderna." Jag tycker att det borde räcka för Granberg.
          </note>
          <note>
            Vad sedan alkoholpolitiken anbelangar vill jag först fråga: Tycker
            Lars U Granberg att man har skött det alkoholpolitiska läget bra
            från socialdemokratiskt håll? Aldrig tidigare har det bränts så
            mycket brännvin i det här landet. Aldrig tidigare har det flödat
            in så mycket sprit, eftersom ni har dragit in på tullverksamheten
            där vi ville lägga till pengar. Det är en farlig väg att gå, och
            det är på det sättet man fördärvar det här landet!
          </note>
          <note>
            När det sedan gäller det särskilda yttrandet står det så här:
            "När Sverige blev medlem i EU framhöll Moderata samlingspartiet
            att vår alkoholpolitik först och främst är en nationell angelägenhet."
          </note>
          <note type="speaker">
            Anf. 204 LARS U GRANBERG (s) replik:
          </note>
          <note>
            Herr talman! När det gäller båtskatten var det roligt att höra
            att Jan-Olof Franzén kunde utredningen i stort sett utan- och
            innantill. Jag går därför inte in på det. Jag läste ju bara ur
            er reservation och drog inga stora växlar på det i mitt huvudanförande.
            Jag körde efter vår linje, dvs. att vi vill att regeringen skall
            gå igenom vad utredningen kommit fram till och sedan lägga fram
            ett förslag. Sedan kan jag tänka mig att
          </note>
          <note>
            Jan-Olof Franzén och jag får möjlighet att diskutera den här
            frågan ytterligare.
          </note>
          <note>
            I alkoholfrågan kopplar Jan-Olof Franzén samman hembränt med
            vår alkoholpolitik osv. Har Jan-Olof
          </note>
          <note>
            Franzén funderat över tanken med ert särskilda yttrande, nämligen
            att man helt plötsligt skall få ta in större mängder alkohol?
            Om Jan-Olof Franzén tycker att vår alkoholpolitik har blivit dålig
            vad gäller införsel av alkohol exempelvis från Danmark till Skåne,
            och den är ändå i dag begränsad till vissa kvantiteter, skall
            han kanske fundera på vilka enorma mängder det skulle kunna bli
            om vi gick efter ert särskilda yttrande.
          </note>
          <note type="speaker">
            Anf. 205 THOMAS JULIN (mp):
          </note>
          <note>
            Herr talman! I det här betänkandet har skatteutskottet bl.a.
            behandlat motion So251 yrkande 8. Yrkandet ingår i en motion där
            vi undertecknande miljöpartister för fram flera yrkanden som vi
            anser kan bidra till ett minskat tobaksanvändande. I yrkandet,
            som har behandlats av socialutskottet, för vi åter fram våra tidigare
            tankar att om att det som orsakar vård också skall vara med och
            delfinansiera vården. Lika naturligt som det är att den som släpper
            ut föroreningar också skall stå för kostnaderna för saneringen
            anser vi det vara att det som orsakar ohälsa också skall bidra
            till kostnaderna för vård, rehabilitering och information.
          </note>
          <note>
            Det finns i dag mycket tydliga beskrivningar av tobakens ohälsosamhet
            och av hur starkt beroendeframkallande den är. Enligt Världshälsoorganisationen
            är beroendet jämförbart med beroendet av både heroin och kokain.
            Varje år beräknas ca 10 000
          </note>
          <note>
            svenskar dö av tobaksrelaterade sjukdomar.
          </note>
          <note>
            På den här hälsovådliga produkten beräknas staten efter de senaste
            skattehöjningarna på tobak i år få in ca 9 miljarder kronor, detta
            samtidigt som en utarmad och många gånger överansträngd vårdsektor
            får ta kostnaderna för den ohälsa som tobaken orsakar.
          </note>
          <note>
            Herr talman! Det finns olika uppgifter om vilka kostnader som
            tobaken orsakar inom vården. För ett antal år sedan fick jag en
            uppgift från Landstingsförbundet som pekade på 1,1 miljard.
          </note>
          <note>
            Men under senare år har man tittat närmare på detta och fått
            en annan syn på det. Det är fler sjukdomar som orsakas av tobaken.
            Från den senaste källan har jag fått i uppgift att kostnaden för
            vården är ca 8
          </note>
          <note>
            miljarder. Det kan jämföras med de 9 miljarder man får in i skatteintäkter
            på tobaken.
          </note>
          <note>
            Vi anser därför att det är rimligt att det som orsakar vård,
            i det här fallet tobaken, också skall vara med och betala vårdkostnaderna.
            Dels kan man på det sättet öka det generella statsbidraget till
            landstingen, dels visa på det tydliga sambandet mellan tobaksbruket
            och ohälsan. Om man sedan skall kalla det här för vårdskatt, avgift
            till vården eller något annat kan man diskutera.
          </note>
          <note>
            Med vårt yrkande har vi i alla fall väckt ett förslag som vi
            anser är värt att diskutera. Jag tycker inte att det här är konstigare
            än när man diskuterar skatteväxling.
          </note>
          <note>
            I detta sammanhang, när statens inkomster av tobaken, skadeverkningarna
            och vårdkostnaderna har lyfts fram, måste jag även säga att det
            är märkligt att vi inte gör kraftfullare insatser för att få ungdomar
            att avstå från tobaksanvändningen.
          </note>
          <note>
            Herr talman! Vi ställer oss bakom yrkandet i motion So251 men
            avstår från att begära omröstning.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 mars.)
          </note>
          <note>
            9 § Kartavgift i ärenden om EU-finansierat stöd inom jordbrukssektorn
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU7
          </note>
          <note>
            Kartavgift i ärenden om EU-finansierat stöd inom jordbrukssektorn
            (prop. 1996/97:48)
          </note>
          <note type="speaker">
            Anf. 206 GÖTE JONSSON (m):
          </note>
          <note>
            Herr talman! Jag ber först att få yrka bifall till reservationen
            till detta betänkande.
          </note>
          <note>
            Sedan vill jag säga att detta är ett utomordentligt märkligt
            betänkande. Sverige är det första land i EU, såvitt jag vet, där
            bönderna skall betala kartavgifter för att få ut de ersättningar
            som man får enligt överenskommelsen om medlemskap i EU. Till på
            köpet har man en gång tidigare fått betala de här kartorna, som
            nu helt plötsligt inte skall kunna fungera. Man får således betala
            sina kartor två gånger.
          </note>
          <note>
            Det intressanta är också att den här propositionen är ett hafsverk.
            Det är oklart enligt EU-rätten om vi juridiskt har rätt att ta
            ut de här avgifterna. Det har inte regeringen klarlagt. Det är
            också anmärkningsvärt i det här sammanhanget. LRF har mycket klart
            påtalat att man inte kan acceptera ett så oklart rättsläge när
            det gäller de här frågorna.
          </note>
          <note>
            Vad som också är viktigt att understryka i det här sammanhanget
            är att det är oklart hur omfattande de här kartorna behöver vara.
            Kostnaderna uppgår till
          </note>
          <note>
            100 miljoner kronor och sedan flera miljoner kronor varje år
            för underhåll. Det är också en märklig redovisning.
          </note>
          <note>
            Man kan också ställa sig frågan om den här formen av digitala
            kartor behövs för att bönderna skall få ut sina ersättningar.
            Kan man inte använda det här kartmaterialet inom ramen för Lantmäteriverkets
            ordinarie verksamhet, precis på samma sätt som man nu digitaliserar
            i princip all kartverksamhet i landet?
          </note>
          <note>
            Det gäller alla kartor som används, inte bara av den ene eller
            den andre, utan i princip av alla som behöver ett kartmaterialunderlag
            i olika sammanhang. Då är det också ganska orimligt att just bönderna
            skall betala sitt eget digitaliserade kartmaterial utifrån de
            oklara premisser som finns i den här propositionen.
          </note>
          <note>
            Det här kartmaterialet skall byggas ut beroende på det krångliga
            regelverk som majoriteten i den här kammaren och regeringen själva
            har skapat. Det innebär att man själv dyrt skall betala sina kartor
            för den ersättning som man får i enlighet med medlemskapet.
          </note>
          <note>
            Att kartorna är så krångliga och dyra beror på denna riksdagsmajoritets
            och denna regerings beslut när det gäller EU-frågan och den jordbrukspolitik
            som är förknippad med detta. Jag tycker att det är utomordentligt
            märkligt. Det rör sig inte om småpengar. Det rör sig inte enbart
            om ett engångsbelopp, utan det rör sig om byråkratiska miljoner
            år efter år som man skall betala.
          </note>
          <note>
            Från moderat sida har vi sagt att vi inte accepterar detta. För
            det första måste det finnas ett rimligt underlag om riksdagen
            skall fatta beslut om miljonbelopp i den här omfattningen, som
            drabbar enskilda ägare.
          </note>
          <note>
            För det andra måste man pröva andra möjliga åtgärder som är bättre,
            effektivare och billigare. Det har visat sig att bl.a. LRF har
            erbjudit både Jordbruksverket och departementet att ta fram ett
            underlag utifrån
          </note>
          <note>
            EU-krav. Man tar själv fram ett underlag utifrån det material
            som redan finns och som ligger på driftbyråerna runt om i detta
            land. I princip skulle det inte behöva kosta bönderna en enda
            krona extra, därför att underlaget finns.
          </note>
          <note>
            LRF har också erbjudit sig att själv ta kontakt med
          </note>
          <note>
            Bryssel och kommissionen och diskutera utformningen av detta
            material utifrån det underlag som redan finns. Då kan man fråga
            sig: Varför har man inte fått den möjligheten? Har det gått så
            mycket politisk prestige i de här frågorna att majoriteten inte
            ens kan undersöka en sådan möjlighet? Ett sådant erbjudande skulle
            spara onödig byråkrati och en mängd onödiga utgifter för en näring
            som redan är hårt pressad ekonomiskt i det här sammanhanget.
          </note>
          <note>
            Jag måste fråga talesmannen från utskottet: Hur kan utskottsmajoriteten
            fatta ett sådant här beslut på dessa lösa grunder? Det drabbar
            enskilda brukare med kostnader, när företrädare för näringen har
            sagt att de är beredda att gå in och ta fram ett underlag som
            inte skall kosta en enda krona och som inte behöver innebära många
            nya byråkrater i Sverige. Det är en fråga.
          </note>
          <note>
            Jag tycker att det snart måste vara slut på riksdagsmajoritetens
            uppfinningsrikedom när det gäller att lägga nya kostnader på modernäringen,
            en näring som är kraftigt ansträngd ekonomiskt redan inom ramen
            för den internationella konkurrens som EU-medlemskapet innebär.
          </note>
          <note>
            Jag yrkar än en gång bifall till reservationen.
          </note>
          <note type="speaker">
            Anf. 207 HOLGER GUSTAFSSON (kd):
          </note>
          <note>
            Herr talman! Från Kristdemokraterna yrkar vi bifall till reservationen.
            Vi tycker också att detta är oskickligt skött av regeringen och
            av jordbruksmyndigheterna. Av den anledningen tycker vi att det
            är rimligt att kartavgifterna drabbar det allmänna. Tack!
          </note>
          <note type="speaker">
            Anf. 208 INGE CARLSSON (s):
          </note>
          <note>
            Herr talman! I regeringens proposition 1996/97:48
          </note>
          <note>
            föreslås att kartavgift skall få tas ut i ärenden om stöd enligt
            lagen 1994:1708 om EG:s förordning om miljöoch strukturstöd och
            lagen 1994:1710 om EG:s förordningar om jordbruksprodukter. Avgiften
            skall finansiera ett digitalt kartsystem som fordras för prövning
            av ansökningar om EU-finansierat stöd inom jordbrukssektorn.
          </note>
          <note>
            Om EU och dess jordbrukspolitik finns mycket att säga. Det kan
            gälla byråkratisk administration och det fusk som förekommer inte
            minst inom jordbruksnäringen. Med hänsyn till att det finns en
            mängd olika former av stöd till jordbruket, och då varje stödform
            inte lämpligen bör administreras och kontrolleras separat, har
            en enhetlig ram för hantering av flera typer av stöd införts genom
            förordningen (EEG)
          </note>
          <note>
            350/92. Enligt denna förordning skall varje medlemsstat upprätta
            ett s.k. integrerat administrationsoch kontrollsystem. Fr.o.m.
            den 1 januari 1997 är det integrerade systemet även tillämpligt
            på produktionsmetoder inom jordbruket som är förenliga med miljöskydd
            och naturvårdskrav. I det integrerade systemet ingår bl.a. särskilda
            krav på ett system för grunden vid hantering av arealbaserade
            stöd. Tillgång till ett sådant system är en förutsättning för
            att svenska jordbrukare skall kunna erhålla stöd med finansiering
            från
          </note>
          <note>
            EG:s budget. Totalt uppgår dessa stöd till svenska jordbruksföretag
            till drygt 8 miljarder kronor. Det nya systemet för identifiering
            av bruksenheternas skiften innebär att s.k. block bildas, vilka
            tilldelas unika identiteter. Därigenom kan för högt redovisade
            arealer och dubbelredovisning av samma skiften i stödhanteringen
            lättare upptäckas.
          </note>
          <note>
            Jag tycker att propositionen på ett utförligt sätt beskriver
            hur man skall hantera de nya systemen. Föreskrifter kommer att
            meddelas om hur jordbrukare som ansöker om arealbaserat EU-stöd
            måste använda sig av stödmyndighetens blockkartor. Regeringen
            eftersträvar en förenkling av regelsystemet för jordbruksföretagen
            i syfte att åstadkomma en rationellare och billigare administration
            för såväl myndigheter som företag.
          </note>
          <note>
            Förutsättningarna för att införa det integrerade systemet varierar
            väsentligt mellan medlemsländerna.
          </note>
          <note>
            Till skillnad från flera andra medlemsländer har det för Sveriges
            del konstaterats att det officiella kartmaterial som finns inte
            är tillräckligt för det integrerade systemets behov. Upprättandet
            av detta digitala kartmaterial kommer som en engångskostnad att
            uppgå till ca 100 miljoner kronor, och till detta kommer driftskostnader
            som beräknas uppgå till drygt
          </note>
          <note>
            17 miljoner kronor per år.
          </note>
          <note>
            Utskottsmajoriteten delar regeringens uppfattning att kostnaderna
            för det digitala kartsystemet rimligen bör bäras av de företag
            som önskar få del av EU:s arealbaserade stöd till den del kostnaden
            inte täcks av gemenskapens finansiering. Kostnaden för den enskilde
            brukaren varierar alltså mellan 200 kr till högst
          </note>
          <note>
            3 000 kr och motsvarar 10 kr för varje hektar mark.
          </note>
          <note>
            Denna kostnad eller avgift framstår inte som oskäligt betungande
            i förhållande till det stödbelopp som kan komma i fråga. Enligt
            utskottsmajoritetens bedömning finns det heller inga EG-rättsliga
            bestämmelser som i detta fall skulle utgöra ett hinder mot att
            ett medlemsland tar ut avgifter för en prestation som tillhandahållits
            av statliga myndigheter.
          </note>
          <note>
            Jag yrkar bifall till hemställan i jordbruksutskottets betänkande
            JoU7 och avslag på reservationerna.
          </note>
          <note type="speaker">
            Anf. 209 GÖTE JONSSON (m):
          </note>
          <note>
            Herr talman! För det första tycker jag inte att Inge
          </note>
          <note>
            Carlsson skall stå och beskylla bönderna i Sverige för att fuska.
          </note>
          <note>
            För det andra är det litet av en paradox när utskottsmajoritetens
            talesman säger att detta är ett förslag i syfte att minska byråkrati
            och krångel. Det här är ju ett förslag i precis motsatt riktning.
            Det ökar ju byråkrati och krångel. Hur skall man kunna minska
            byråkrati och krångel när det kostar 100 miljoner kronor i engångskostnad?
            Man kanske i och för sig skulle kunna göra det. Men sedan kostar
            ju denna minskade byråkrati 17 miljoner per år. Jag har aldrig
            varit med om den formen av ekonomiska beräkningar.
          </note>
          <note>
            Det är ju precis tvärtom på det sättet att ni i majoriteten ökar
            byråkratin och krånglet.
          </note>
          <note>
            När det gäller blockkartorna kan man använda det underlag som
            redan finns. Näringen har lämnat ett erbjudande till regeringen
            och till Jordbruksverket om att själva ta fram materialet. Den
            är också beredd att kontakta Bryssel för att få detta underlag
            godkänt.
          </note>
          <note>
            Men ni vill öka byråkrati, kostnad och krångel i stället för
            att anta detta erbjudande.
          </note>
          <note>
            Inge Carlsson! När det gäller de 8 miljarderna är det faktiskt
            framförhandlade pengar som ersättning till Sveriges bönder för
            utförda tjänster. För den skull skall man inte säga att eftersom
            de har fått betalt för det de gör har de råd att betala det ena
            kartmaterialet efter det andra. Skall de betala kartmaterial också
            nästa år om det visar sig att det här inte räcker? Det får som
            jag sade tidigare snart finnas en gräns för vad denna riksdagsmajoritet
            är beredd att lägga för kostnader och avgifter på Sveriges bönder.
          </note>
          <note type="speaker">
            Anf. 210 INGE CARLSSON (s):
          </note>
          <note>
            Herr talman! Göte Jonsson sade att detta var ett märkligt förslag
            och att detta förslag inte existerar i några andra medlemsländer,
            men faktum är att flera olika medlemsländer nu håller på och skall
            genomföra detta förslag. Det är heller inte riktigt att säga att
            man inte i de andra länderna har fått betala för kartorna.
          </note>
          <note>
            Irland t.ex. har samma system som vi i Sverige nu skall genomföra.
            Där tog man ut en avgift första året, men år två, tre osv. har
            man inte tagit ut någon avgift, och det är också det som är tanken
            bakom detta engångsbelopp. Nog är det väl ganska rimligt att de
            svenska jordbruksföretagen, som förra året kunde hämta hem 8 miljarder
            kronor, skall kunna betala från
          </note>
          <note>
            200 kr upp till 3 000 kr för den service som de nu kommer att
            få och för att vi kommer att få ett enklare administrativt system
            som gör att vi kan öka kontrollen.
          </note>
          <note>
            Jag har inte påstått att de svenska bönderna fuskar, men det
            pågår mycket fusk inom EU, inte minst inom jordbrukspolitiken.
            Det handlar om ungefär
          </note>
          <note>
            10 miljarder ecu per år, och det är därför EU nu vill att varje
            land skall få likadan administration och kontroll och likadana
            kartor.
          </note>
          <note>
            Göte Jonsson menar att LRF nu har kommit med förslag om andra
            åtgärder. Jag vet inte om dessa åtgärder skiljer sig från hur
            de andra medlemsländerna kommer att jobba, men det är samtidigt
            så att LRF har accepterat att finansieringen skall gå till väga
            på det sätt som utskottsmajoriteten nu har kommit fram till.
          </note>
          <note type="speaker">
            Anf. 211 GÖTE JONSSON (m) replik:
          </note>
          <note>
            Herr talman! Det sista som Inge Carlsson säger är definitivt
            fel. LRF har inte accepterat den här modellen. Man har i stället
            kommit med ett erbjudande som innebär att kostnaderna inte kommer
            att drabba på det sätt som majoriteten föreslår. Vi fick ju faktiskt,
            Inge
          </note>
          <note>
            Carlsson, ett brev till utskottet där LRF redovisade sin uppfattning
            på den här punkten. Det är ju rena undanflykter att säga att LRF
            har accepterat detta. Det har man inte gjort.
          </note>
          <note>
            Jag har inte vänt mig emot ett gemensamt underlag inom EU. Jag
            har sagt att vi skall ta fram detta underlag på ett sådant sätt
            att det inte kostar pengar i onödan. I stället för att belasta
            med först 100 miljoner kronor och sedan 17 miljoner kronor om
            året skulle man kunna ta fram detta underlag inom ramen för det
            kartmaterial som redan finns på t.ex. driftbyråer, justera detta
            material och på så vis få fram ett underlag som godkänns av EU.
            Det är ju det som är vitsen i det här sammanhanget. Men regeringen
            och riksdagsmajoriteten har ju inte lyssnat när det gällt de alternativa
            möjligheterna.
          </note>
          <note>
            Det är precis samma sak när det gäller byråkratin.
          </note>
          <note>
            Vi har flera gånger påpekat att vi måste göra reglerna enklare.
            Då blir det också enklare att utforma kartmaterial och enklare
            att göra uppföljning etc. Det är en sådan förenkling som skall
            göras. Varför skall man då inte göra förenklingen först, så att
            kostnaderna blir mindre? Det är också en fråga som vi har ställt
            oss.
          </note>
          <note>
            Men ni har ju från majoritetens sida bestämt er för att utifrån
            detta bristfälliga underlag fatta ett beslut som innebär dessa
            kostnader för näringen.
          </note>
          <note type="speaker">
            Anf. 212 INGE CARLSSON (s) replik:
          </note>
          <note>
            Herr talman! När det gäller synen på byråkratin, vet jag att
            Göte Jonsson vid några tillfällen har ställt frågor till jordbruksministern
            om det. Göte Jonsson har fått svaret att vi delar hans uppfattning.
            I svaret har vi också talat om att det pågår en översyn om administrationen.
          </note>
          <note>
            Det här förslaget skall träda i kraft i år. Därför har regeringen
            valt den här vägen, för att vi skall kunna genomföra det under
            detta år.
          </note>
          <note>
            Regeringen har en ganska bra dialog med LRF.
          </note>
          <note>
            Om LRF kan komma med uppslag till hur det här skall kunna bli
            både billigare och enklare tror jag att regeringen kommer att
            lyssna på LRF. Kvar står dock att LRF hade fört fram till regeringen
            att man inte tyckte att den här finansieringen var den bästa men
            att man accepterade det om vi inte hittade någon annan finansieringsmöjlighet.
          </note>
          <note>
            Jag vet inte vilka uppslag ni har. Folkpartiet är också med på
            reservationen, och de har ju föreslagit att vi skall ta ut en
            ny skatt, en arealskatt. En arealskatt eller en fastighetsskatt
            skulle också ha varit ett sätt att få in pengar för att betala
            den här engångskostnaden på 100 miljoner kronor som det handlar
            om. Men vi har inte gått den vägen. Fattiga Smålandsbönder kanske
            får ge ett par hundralappar för att ta emot de här stöden, men
            jag tror att de gör det med lätt hjärta.
          </note>
          <note type="speaker">
            Anf. 213 LENNART BRUNANDER (c):
          </note>
          <note>
            Herr talman! Det var Göte Jonssons resonemang som fick mig att
            begära ordet, eftersom han sade att en riksdagsmajoritet här har
            beslutat detta och är skuld till att vi skall ha de här kartorna.
          </note>
          <note>
            När diskussionen började försökte jag ta reda på anledningen.
            Det är faktiskt ett krav från EU att vi skall ha kartorna. För
            att få hem de pengar som skall gå till svenskt jordbruk och som
            vi har förhandlat fram, som Göte Jonsson sade, måste vi ha de
            här kartorna.
          </note>
          <note>
            Jag vet att Göte Jonsson är en stark företrädare för att Sverige
            skall vara med i EU. Jag röstade också för
          </note>
          <note>
            EU, även om jag var litet mera tveksam. Men faktum är att vi
            måste följa de regler som finns.
          </note>
          <note>
            Jag vet inte om LRF kan ta fram ett sådant här kartsystem, men
            när jag har haft kontakt med dem har de sagt att de icke kan göra
            det. Jag vet inte hur de skulle göra det. Även om LRF kunde göra
            det skulle det inte vara gratis. Jag har för dyra pengar köpt
            dem som LRF-konsult har gjort åt mig i den första omgången.
          </note>
          <note>
            Jag tycker också att det hade varit väldigt bra om vi hade haft
            rätt kartor från början, men nu hade vi inte det. Vad det berodde
            på vet jag inte, men det berodde i alla fall delvis på ett trögt
            inkörningssystem. Det hade naturligtvis att göra med att den då
            tillträdande socialdemokratiska regeringen inte satte i gång arbetet
            med att introducera jordbrukspolitiken i
          </note>
          <note>
            EU. Men det visar sig att det kartunderlag som vi har i Sverige
            i dag fortfarande inte uppfyller alla de krav som EU ställer.
            Man kan tycka illa om det - jag tycker också illa om det - men
            vi måste se verkligheten som den är.
          </note>
          <note>
            Det kan alltid diskuteras om LRF har gått med på det här eller
            inte. Jag har pratat med LRF om det i ett ganska tidigt skede,
            och de var med på att göra på det här sättet. I annat fall skulle
            vi inte ha varit med om att göra upp. Sedan har de inte stått
            hela distansen när de har fått kritik för detta.
          </note>
          <note>
            Göte Jonsson sade att det är fråga om mycket pengar. Ja, totalt
            sett blir det en del pengar, men för den enskilde handlar det
            inte om särskilt mycket pengar. Om vi sätter detta i relation
            till andra saker som vi har anledning att diskutera, då människor
            får bekymmer därför att vi har sparat, är det här en liten fråga.
            Det är dock en fråga som ger oss möjlighet att få de här pengarna
            från EU. Därför har vi ställt upp.
          </note>
          <note>
            I reservationen finns det ju ingen lösning. Man bollar tillbaka
            frågan och säger att den skall utredas igen. Det är byråkrati
            om något. Det är lätt att säga nej, men det är inte lika lätt
            att göra en konstruktion som håller.
          </note>
          <note type="speaker">
            Anf. 214 GÖTE JONSSON (m):
          </note>
          <note>
            Herr talman! Vi kan inte påverka grunderna i de krav som EU ställer,
            men vi bestämmer själva det sätt som vi uppfyller EU-kraven på.
            Det är det vi moderater och vi reservanter kritiserar, och reservationen
            står även Folkpartiet och kd bakom.
          </note>
          <note>
            Lennart Brunander säger att LRF har godkänt den här modellen.
            Detsamma säger Inge Carlsson. Men jag, Lennart Brunander och Inge
            Carlsson har ju fått brev till utskottet - inte sant? - där man
            klart redovisar att man inte ställer sig bakom den här modellen.
          </note>
          <note>
            Är Lennart Brunander och Inge Carlsson bättre talesmän för LRF
            än de som har skrivit under de deklarationer som har kommit i
            brev?
          </note>
          <note>
            Lennart Brunander säger att det här är så litet pengar att det
            inte har någon betydelse - då är ju andra kostnader betydligt
            högre. Det är också ett besynnerligt resonemang från en centerpartist:
            Eftersom det här inte är några stora summor kan man mycket väl
            betala dem. Men Sveriges bönder har ju också fått betala stora
            summor. En liten summa ovanpå en stor summa blir ju ännu mer -
            inte sant?
          </note>
          <note>
            Vad det handlar om är tillvägagångssättet för att få fram underlaget.
            Där har vi sagt: Pröva de billigare möjligheterna innan ni fattar
            beslut på dessa lösa grunder! Det har också näringen påpekat att
            man bör göra.
          </note>
          <note>
            Efter vad Lennart Brunander nu har sagt förutsätter jag att centergruppen
            röstar för reservationen.
          </note>
          <note type="speaker">
            Anf. 215 LENNART BRUNANDER (c):
          </note>
          <note>
            Herr talman! Göte Jonsson förutsätter en hel del, förstår jag.
            Han förutsätter väl också att vi skall lösa det här så småningom,
            för i reservationen finns det inte någon lösning. Den är bara
            ett sätt att säga nej och försöka ta hem de opinionspoäng som
            det ger -
          </note>
          <note>
            det gör det utan tvivel. Jag har inte sagt att de här pengarna
            är betydelselösa. Naturligtvis är de inte det.
          </note>
          <note>
            Men man måste ju ställa allting i relation till vad det är fråga
            om. Här är det fråga om att ta hem ganska mycket pengar från EU,
            och vi måste ha ett material för att kunna göra det.
          </note>
          <note>
            Oavsett hur vi bär oss åt kommer det materialet inte att vara
            helt gratis. Nu kommer bonden att få hem färdiga kartor som han
            bara har att fylla i. Hade vi inte skapat ett sådant system hade
            vi fått betala kartorna på något annat sätt. Vi får ingenting
            gratis på något annat sätt - det är jag alldeles övertygad om.
          </note>
          <note>
            Därför har det heller inte funnits något alternativ för att göra
            det här. Det har LRF i varje fall inte redovisat för mig att de
            skulle ha. De kartor vi har i dag är inte digitala, och det är
            ett digitalt system EU kräver.
          </note>
          <note type="speaker">
            Anf. 216 GÖTE JONSSON (m):
          </note>
          <note>
            Herr talman! Jag har inga illusioner. Efter vad
          </note>
          <note>
            Lennart Brunander sade om att han inte heller gillade byråkrati
            och onödiga kostnader påpekade jag bara att det finns möjlighet
            att rösta på den reservation som övriga tre borgerliga partier
            står bakom. Men jag har inga illusioner.
          </note>
          <note>
            Det är inte fråga om att springa undan, Lennart
          </note>
          <note>
            Brunander! Jag är beredd att ta politiska duster. Men jag är
            inte beredd att fäkta för dumhet. Lennart Brunander! Det finns
            redan ett utarbetat kartmaterial som ligger på landets driftbyråer.
            Enligt företrädare för näringen finns här mycket av underlaget,
            som till mycket låga kostnader kan justeras så att det uppfyller
          </note>
          <note>
            EU-kraven. Varför skall man då inte pröva den möjligheten?
          </note>
          <note>
            Vi har i reservationen också pekat på en rad andra brister, och
            så säger Lennart Brunander: Ni har ingen lösning! Nej, men det
            är ju inte vi i riksdagen som utarbetar de konkreta förslagen.
            Vad vi gör är att lägga ut beställningar och se till att regeringen
            får fram bästa möjliga lösning. Bönderna får nu hem nya kartor
            att betala själva samtidigt som det finns ett kartmaterial som
            de redan har betalat. Det är ingen förnuftig lösning när det gäller
            att uppfylla EU-
          </note>
          <note>
            direktiv.
          </note>
          <note>
            Det är risk för att det blir på precis samma sätt här som när
            det gäller reglerna för miljöersättningar. När
          </note>
          <note>
            EU-byråkraterna från Bryssel kommer till Sverige och kollar är
            det risk att de säger: Vi kan inte begripa att svenskarna är så
            byråkratiska att de ställer till med sådana här problem för sina
            egna medborgare. Det har man nämligen sagt när det gäller majoritetens
            regler för EU-ersättningen. Se till att det inte blir samma besked
            när det gäller det här underlaget för nytt kartmaterial!
          </note>
          <note type="speaker">
            Anf. 217 LENNART BRUNANDER (c):
          </note>
          <note>
            Herr talman! Göte Jonsson blandar ihop äpplen och päron när han
            jämför det här kartmaterialet med miljöstödet. Det är inte samma
            sak. I det här fallet är det ett krav från EU.
          </note>
          <note>
            Jag vill inte påstå att allt som kommer från EU är förnuftigt.
            Det är det definitivt inte. Vi skulle vilja ändra på väldigt många
            av de saker som kommer från
          </note>
          <note>
            EU, och det kan vi säkert göra så småningom. Men de krav som
            man ställer för att vi skall få hem de här pengarna måste vi ändå
            uppfylla - det är en förutsättning. Vi kan inte hålla på och begära
            utredningar av hur det skall göras så att pengarna går vår näsa
            förbi. Det ansvaret vill jag inte att vi skall ta på oss.
          </note>
          <note>
            Om det hade varit så att det kartmaterial som finns hade gått
            att vidareutveckla på ett sådant sätt att man kunnat använda det
            hade det här förslaget aldrig kommit fram. Då hade LRF naturligtvis
            i sina kontakter med regeringen kunnat presentera ett sådant alternativ.
            I så fall förstår jag inte varför man inte har gjort det. Därför
            tror jag inte heller att det var möjligt att göra det, och därför
            är det här den enda väg vi kan gå just nu.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 mars.)
          </note>
          <note>
            10 § Trädgårdsnäringens konkurrenssituation
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU13
          </note>
          <note>
            Trädgårdsnäringens konkurrenssituation
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 12 mars.)
          </note>
          <note>
            11 § Hyresrätt m.m.
          </note>
          <note>
            Föredrogs
          </note>
          <note>
            Bostadsutskottets betänkande 1996/97:BoU8
          </note>
          <note>
            Hyresrätt m.m.
          </note>
          <note type="speaker">
            Anf. 218 STIG GRAUERS (m):
          </note>
          <note>
            Fru talman! Bostadsutskottets betänkande BoU8
          </note>
          <note>
            handlar om regelfrågor av mycket teknisk karaktär.
          </note>
          <note>
            Betänkandet behandlar bl.a. hyresrätt, bostadsrätt, tomträtt
            och expropriation.
          </note>
          <note>
            Låt mig först säga att jag naturligtvis står bakom de 14 reservationer
            som vi moderater anmält. För att inte i onödan ta kammarens tid
            i anspråk nöjer jag mig med att yrka bifall till reservationen
            nr 1.
          </note>
          <note>
            Jag sade att betänkandet har teknisk karaktär.
          </note>
          <note>
            Trots det finns det, som jag ser det, bakom dessa tekniska överväganden
            ställningstaganden som ligger mycket nära den enskilda människan
            och hennes levnadsbetingelser. Därför väljer jag att inte lyfta
            fram teknikaliteterna i detta debattinlägg utan i stället lyfta
            fram förslagens betydelse för människorna, för de boende.
          </note>
          <note>
            Jag vill börja med att notera att den bostadspolitik som socialdemokraterna
            driver är i högsta grad centralistisk till sin karaktär. Genom
            invecklade regelverk fortsätter man att politiskt styra och ställa
            över människornas huvuden. Den socialdemokratiska bostadspolitiken
            framstår som en brorduktigpolitik, i vilken det är principiellt
            otänkbart att överlåta åt människorna att själva bestämma över
            sina egna boendevillkor.
          </note>
          <note>
            Denna politik behåller man trots erfarenheterna av t.ex. miljonprogrammet
            och trots allt det slarv, det fusk och den bedrövelse som detta
            har lämnat efter sig. Jag påstår att hade man när detta program
            drevs fram låtit branschen bygga och konkurrera på de boendes
            villkor, hade vi inte haft det förfall som sedan länge bekymrar
            oss. Jag påstår också att hade man på den tiden låtit människorna
            direkt ställa sina krav på bostadsproduktionen och boendemiljön,
            hade vi inte haft så många tomma lägenheter i dessa områden. Och
            så hade vi sluppit den negativa segregation som inte alltid men
            ofta belastar miljonprogrammets bostadsbestånd.
          </note>
          <note>
            Den kritik jag riktar mot detta program kan inte byggnadsarbetarna
            ställas till ansvar för, och inte heller byggherrarna, arkitekterna
            eller någon annan inblandad i byggandet. Kritiken kan, och skall,
            enbart riktas mot den socialdemokratiska politik som då var vägledande.
          </note>
          <note>
            I belysning av dessa erfarenheter, fru talman, erfarenheter som
            vi alla känner så påtagligt och så in på skinnet, är det för mig
            fullkomligt obegripligt att man inte tar lärdom.
          </note>
          <note>
            I bjärt kontrast till denna socialdemokratiska regleringspolitik,
            förespråkar vi moderater en politik som i hög grad kan karakteriseras
            som en avregleringspolitik. Avregleringen drivs så långt att människorna,
            familjerna, bostadskonsumenterna, skall ges största möjliga ramar
            inom vilka de själva kan påverka sitt boende. Självklart kan inte
            allt regelverk slopas. Det vore orimligt. Men det regelverk som
            hindrar den enskilde att i hög grad påverka sin boendemiljö och
            sitt boende, kan slopas.
          </note>
          <note>
            Låt mig ta ett exempel ur det betänkande vi nu behandlar. Mom.
            2 har den en smula kryptiska rubriken:
          </note>
          <note>
            Återupprättande av bruksvärdessystemet. Bakom denna tekniska
            rubricering, döljer sig vår önskan att göra det möjligt för människor
            att välja mellan olika alternativ. För att möjliggöra denna valfrihet
            behövs, säger vi, ett korrektiv som tillförsäkrar den boende grundläggande
            krav på rättvisa. Den ursprungliga bruksvärdesidén ger då hyresgästen
            tryggheten i besittningsrätten. Hyresvärdarna kan med andra ord
            inte kringgå besittningsskyddet genom ohemula hyreshöjningar.
          </note>
          <note>
            Valmöjligheter, säger vi moderater, är inte bara ett tomt ord.
            För oss är valmöjligheter, valfrihet, det verktyg med vilket den
            enskilde kan forma sina egna livsvillkor, sina egna boendevillkor.
            En person eller en familj kan välja att bo enklare, kanske i en
            mindre bostad, för att ha råd till något annat, exempelvis en
            sommarstuga, eller för att spara till ett eget hem. Då tycker
            vi att det skall finnas billigare bostäder att erbjuda på marknaden.
            Väljer en annan person att avstå från fritidsbostad för att i
            stället bo i en större och exklusivare bostad, skall också detta
            vara möjligt.
          </note>
          <note>
            Då får en högre hyra betalas. Vi vill att branschen skall producera
            vad människorna själva efterfrågar.
          </note>
          <note>
            Låt mig ta ett annat exempel på vår politik. I vår reservation
            1, med rubriken: Ökad avtalsfrihet på hyresrättens område, framför
            vi krav på avtalsfrihet på hyresmarknaden. Det betyder att en
            hyresgäst själv skall få avgöra om hon eller han vill ha något
            biträde
          </note>
          <note>
            - och i så fall vem hon eller han vill ha - vid förhandlingar
            med hyresvärden. Vill hyresgästen eller hyresvärden förhandla
            själv, och själv finna de lösningar som passar bäst, skall också
            detta kunna ske.
          </note>
          <note>
            Med beaktande av den tidigare beskrivna bruksvärdesprincipen,
            blir då parterna jämnstarka. Jag förstår inte att majoriteten
            inte kan känna sådant förtroende för människor att ett sådant
            här krav kan stödjas. Hur länge skall majoriteten agera som misstänksamma
            förmyndare för vuxna människor?
          </note>
          <note>
            Mitt tredje exempel rör människor som bor i bostadsrätter. Också
            i detta exempel visar vi på utskottsmajoritetens underkännande
            av den enskildes beslut och av bostadsrättsföreningars demokratiskt
            fattade beslut. Min utgångspunkt är mom. 16: Föreningars självbestämmande
            över sina stadgar.
          </note>
          <note>
            Bakgrunden är att bostadsrättslagen ger bostadsrättsorganisationer
            rätt att förbjuda, lägga in sitt veto, mot av föreningar beslutade
            stadgeändringar. Föreningars demokratiska rätt att besluta är
            stympad. Det är som om man sade: Besluta som organisationen säger,
            den vet ert bästa bättre än ni själva gör!
          </note>
          <note>
            Det sitter representanter för svenska demokratiska rikspartier
            och accepterar detta. Vi moderater vägrar genom vår reservation
            att omyndigförklara bostadsrättsföreningarna och deras styrelsemedlemmar
            på detta sätt. Vi finner majoritetens ställningstagande mot vår
            reservation helt obegripligt i en upplyst tid och i ett demokratiskt,
            upplyst land.
          </note>
          <note>
            Skall verkligen mogna, omdömesgilla människor inte anförtros
            att vårda sina egna angelägenheter?
          </note>
          <note>
            Skall inte enskilda föreningar själva få fatta demokratiska beslut
            om huruvida och i vilken utsträckning de vill vara kopplade till
            någon bostadsrättsorganisation?
          </note>
          <note>
            Fru talman! Detta tekniska betänkande rymmer mycket mer än tekniken.
            Det rymmer förmynderi, ofrihet och oförmåga att se den enskilda
            människans mognad, ansvar och omdöme. Vi moderater vänder oss
            mot en sådan människosyn. Därför har vi anmält
          </note>
          <note>
            14 reservationer mot utskottsmajoritetens förslag. Jag yrkar
            bifall till reservation 1.
          </note>
          <note type="speaker">
            Anf. 219 ERLING BAGER (fp):
          </note>
          <note>
            Fru talman! I detta betänkande behandlas ett antal motioner som
            berör hyresrätten. Folkpartiet står bakom de skrivningar som utskottsmajoriteten
            har gällande hyresrätten. I betänkandet behandlas även bostadsrättsfrågor
            och ägarlägenheter. Där står Folkpartiet bakom ett antal reservationer
            som jag återkommer till.
          </note>
          <note>
            Allra först vill jag säga att det inom bostadspolitiken finns
            några viktiga principer som jag tycker att det är angeläget att
            arbeta för:
          </note>
          <note>
            1. Alla skall ha tillgång till en bra bostad.
          </note>
          <note>
            2. De boende skall ges möjlighet till ökat inflytande och större
            valfrihet.
          </note>
          <note>
            3. Pressa kostnaderna för byggandet.
          </note>
          <note>
            4. Tillämpa bruksvärdesprincipen.
          </note>
          <note>
            Enligt Folkpartiet är detta viktiga delar inom bostadspolitiken.
            Därtill skall inte staten genom ekonomiska styrmedel eller administrativa
            regleringar gynna eller missgynna vissa upplåtelseformer, bostadstyper
            eller fastighetsägare. Med andra ord: Samhället bör eftersträva
            neutralitet mellan olika bostadsformer.
          </note>
          <note>
            I dagens betänkande tar vi bl.a. upp två reservationer som Folkpartiet
            står bakom som gäller bostadsrättsfrågor. Det handlar om reservationerna
            9 och 10.
          </note>
          <note>
            Dessa reservationer tar upp kravet på att skapa neutralitet mellan
            olika boendeformer. I det här fallet handlar det med andra ord
            om att skapa likvärdiga villkor för bostadsrättsinnehavare som
            för villaägare.
          </note>
          <note>
            Om detta skall ske, måste exempelvis pantvärdet på bostadsrätter
            öka som föreslås i reservation 9. Genom en sådan ordning kommer
            bostadsrättsinnehavare att kunna göra ränteavdrag i sina inkomstdeklarationer
            på samma sätt som villaägare.
          </note>
          <note>
            Det är också viktigt att en utvärdering av reglerna om förstärkning
            av bostadsrättens pantvärde kan genomföras, något som föreslås
            i reservation 10 och som ju även den parlamentariska utredningen
            om bostadspolitiken, helt enigt vad jag förstår, för några månader
            kom fram till.
          </note>
          <note>
            I reservation 13 tas ägarlägenheter upp. Jag vill här påminna
            kammaren om att den tidigare fyrpartiregeringen hade arbetat fram
            ett lagförslag till ägarlägenheter 1994. Den efter valet tillträdande
            sregeringen har stoppat detta. Det beklagar jag. Vad är det för
            fel på tanken att även den här boendeformen, ägarlägenheter, i
            valfrihetens namn skall kunna finnas på den svenska bostadsmarknaden?
          </note>
          <note>
            Fru talman! Jag yrkar slutligen bifall till reservation 9. Folkpartiet
            står självfallet bakom även de övriga reservationerna som vi har
            undertecknat i det här betänkandet.
          </note>
          <note type="speaker">
            Anf. 220 OWE HELLBERG (v):
          </note>
          <note>
            Fru talman! Detta betänkande handlar bl.a. om människors möjlighet
            att behålla sina hyreskontrakt vid betalningsförsummelse. Reglerna
            är hårda om de används i sin helhet av fastighetsägare. Dessa
            regler vill jag mjuka upp och göra mer rimliga. Verkligheten talar
            sitt tydliga språk i denna fråga.
          </note>
          <note>
            I en undersökning av Konsumentrådgivningen i
          </note>
          <note>
            Göteborg konstaterade man att hälften av göteborgarna inte hade
            några pengar kvar när nödvändiga utgifter som mat och hyra m.m.
            var betalda. 25 % sade att de hoppade över att betala någon räkning
            varje månad för att det inte gick ihop ekonomiskt. 1997 är inte
            ett år som lättar på trycket precis. Sänkta bostadsbidrag, fortsatt
            ökning av egenavgifter, höjning av elskatten, m.m. kommer att
            påverka människors ekonomi negativt.
          </note>
          <note>
            Om hyreskontraktet sägs upp skall socialnämnden intyga och garantera
            att hyran blir betald inom tre veckor. Trycket på socialförvaltningarna
            har ökat betydligt, och det är inte så lätt att få komma dit omedelbart.
            Många vill inte heller vända sig till de sociala myndigheterna
            för att be om hjälp. Trycket på framför allt storstadsregionerna
            när det gäller att få fram bostäder ökar, inte minst på grund
            av det låga nybyggandet. Det kommer att göra det lättare för fastighetsägare
            att välja och vraka mellan sina hyresgäster.
          </note>
          <note>
            Vi anser att man skall förlänga återvinningsfristen till fyra
            veckor och att man skall se över de särskilda skälen för att säga
            upp en hyresgäst. Då får vi en humanare bostadspolitik. Detta
            tyckte även Socialdemokraterna under den borgerliga regeringens
            tid, men tydligen inte i dag, inte nu längre.
          </note>
          <note>
            Att vara andrahandshyresgäst när det gäller rätten till hyreskontrakt
            är att leva mer eller mindre rättslöst.
          </note>
          <note>
            Inte förrän efter två år gäller samma regler som för förstahandskontrakt
            vid betalningsförsummelse. Tyvärr är ett andrahandskontrakt många
            ungdomars enda chans att få ett eget boende, vilket blir mycket
            osäkert om man vid något tillfälle missar en hyresinbetalning.
          </note>
          <note>
            Detta är orättvist och inkonsekvent.
          </note>
          <note>
            Reglerna för lokalhyresgäster är hårdare än för de boende. Detta
            är onödigt och kan leda till problem för t.ex. en företagare med
            ett nystartat företag som vid något tillfälle hamnar i ekonomisk
            knipa. Att bli av med sin lokal drar ju också undan möjligheten
            för att bedriva verksamheten. Här bör samma regler gälla som för
            de boende.
          </note>
          <note>
            Att vara bostadssökande har inte blivit en lätt uppgift efter
            alla förändringar som har gjorts under de borgerliga regeringsåren.
            Socialdemokraterna har blundat för dessa problem och hänvisar
            till den bostadspolitiska utredningen. Tyvärr kommer inte den
            med några nya förslag i den här frågan. Problemet skall tydligen
            växa i takt med att bostadsbristen ökar i våra tillväxtregioner.
            Otaliga är de som lurats av oseriösa privata s.k. bostadsförmedlare.
            De upprättar bostadsköer, säger sig förmedla bostäder, tar in
            avgifter och försvinner sedan utan att någon får vare sig pengar
            tillbaka eller någon lägenhet. Hur länge skall detta få fortsätta
            utan att några åtgärder vidtas? Om ni socialdemokrater inte vill
            ha bostadsförmedling i kommunal regi så bör ni väl ändå se till
            att de som håller på med förmedlingsverksamhet är seriösa och
            har t.ex. någon form av auktorisation.
          </note>
          <note>
            Vänsterpartiet kräver att om kommuninvånarna i en kommun vill
            ha en kommunal bostadsförmedling skall de ha rätt till det. Då
            krävs en lagstiftning på området. Sedan lagstiftningen försvann
            har antalet bostadsförmedlingar lagts ned i rask takt. 1992 fanns
            det 83. Vid årsskiftet 1995/1996 fanns det 43. I 215
          </note>
          <note>
            kommuner finns ingen som helst organiserad verksamhet.
          </note>
          <note>
            I dag finns ett fåtal kommunala förmedlingar kvar, och deras
            verksamhet bygger på frivilliga avtal med både kommunala bostadsbolag
            och privata fastighetsägare. I t.ex. Stockholm, där jag besökt
            den kommunala bostadsförmedlingen, säger man att denna frivillighet
            tyvärr inte fungerar på ett bra sätt. Varken de kommunala bolagen
            eller de privata lever upp till de överenskommelser som gjorts
            med förmedlingen. I
          </note>
          <note>
            takt med att trycket på bostadsbolagen ökar när det gäller att
            klara sin ekonomi blir naturligtvis de kommunala bolagen mer och
            mer benägna att få ekonomiskt starka hyresgäster till sina hyreskontrakt.
            Det är en utveckling som oroar och som ökar segregationsproblemen.
            Här behövs naturligtvis en bostadsanvisningslag som ger den kommunala
            bostadsförmedlingen rätt till ett visst antal både privata och
            kommunala bostäder som ett sätt att skapa tryck på att de frivilliga
            överenskommelserna följs. Förmedlingsverksamheten skall naturligtvis
            utvecklas och förnyas med ett bättre samarbete mellan kommunens
            enheter, fastighetsägarna och de bostadssökande.
          </note>
          <note>
            Ett annat allvarligt problem är att när bostadssökande hänvisas
            till olika hyresvärdar för att söka en bostad vet man inte vilka
            regelsystem som gäller.
          </note>
          <note>
            Man får inte en likvärdig behandling och hänvisas till olika
            kösystem. Ett stort mått av godtycke blir det som avgör vem som
            får en bostad eller ej. Detta är inte godtagbart, och här måste
            de lagar och regler till som ger rättvisa möjligheter att skaffa
            en bostad. En godtycklig behandling, där den bostadssökande skall
            stå med mössan i handen eller behöva besvara t.o.m.
          </note>
          <note>
            integritetskränkande frågor, vilket faktiskt förekommer, är inte
            förenligt med vår svenska syn på bostadspolitiken.
          </note>
          <note>
            Blir det någon förändring beträffande dessa frågor? Och hur vill
            ni socialdemokrater ha det egentligen? Vänsterpartiet har i alla
            fall sin inställning klar.
          </note>
          <note>
            Jag står naturligtvis bakom alla våra reservationer, men jag
            yrkar bifall till reservationerna 4 och 16.
          </note>
          <note type="speaker">
            Anf. 221 PER LAGER (mp):
          </note>
          <note>
            Fru talman! För oss i Miljöpartiet är bostaden inte en vara som
            vilken annan som helst skapad för att köpas och säljas helt efter
            marknadens principer om tillgång och efterfrågan. Bostaden betyder
            för de flesta av oss trygghet, rekreation och vila, en plats för
            gemenskap och fest. Själva boendet, som också inkluderar näromgivningen,
            spelar en central roll i människors liv. Att ha en bostad, ett
            hem, borde vara en självklar mänsklig rättighet. Just denna rätt
            till ett hem drev den svenska delegationen under FN:s Habitatkonferens
            i Istanbul förra året.
          </note>
          <note>
            I den bostadspolitiska utredningen föreslås bl.a.
          </note>
          <note>
            att alla skall kunna bo i goda bostäder till rimliga kostnader
            inom ekologiskt hållbara ramar och att boendemiljön skall kunna
            bidra till jämlika och värdiga levnadsförhållanden och särskilt
            främja en god uppväxtmiljö för barn och ungdomar.
          </note>
          <note>
            Fru talman! Hyressättningen skall enligt min mening i viss mån
            avspegla människors prioriteringar vad gäller utrustnings- och
            lägesfaktorer m.m., men skall alltså inte helt kunna släppas fri.
            I dag finns det knappast någon "billig" lägenhet att få tag i.
            Alla lägenheter är dyra, många för dyra. De sänkta räntorna för
            fastighetsägarna borde nu i stället få genomslag i form av en
            hyressänkning för hyresgästerna. När sker detta?
          </note>
          <note>
            Miljöpartiet står i huvudsak bakom utskottsmajoritetens förslag
            i betänkandet utom i två frågor. I Miljöpartiets motion 1996/97:Bo209
            varnar vi för effekterna av helt fria marknadshyror. Diskussionen
            och framlagda förslag i den riktningen har oroat många hyresgäster,
            särskilt de mest utsatta. Om marknadsprinciperna helt får styra
            kan man förmoda att det blir en snabb förmögenhetsöverföring till
            privata fastighetsägare, höjda hyror och kraftigt försämrade möjligheter
            för många att få det boende som de behöver.
          </note>
          <note>
            Det i sin tur skulle förstärka boendesegregationen, med allvarliga
            sociala konsekvenser för samhället. I
          </note>
          <note>
            Stockholms innerstad t.ex. skulle de 270 000 boende snart utgöras
            av huvudsakligen välbeställda hushåll.
          </note>
          <note>
            Det behövs ett tak i hyressättningen. Därför anser jag att det
            är viktigt att markera att vi i Miljöpartiet inte accepterar helt
            fria marknadshyror. För tids vinnande yrkar jag dock inte bifall
            till den reservationen.
          </note>
          <note>
            Fru talman! Om ägarlägenheten som upplåtelseform har vi i Miljöpartiet
            tidigare motionerat i form av krav på laglig förtursrätt vid försäljning
            av hyresfastighet. Samtidigt är jag mån om att betona att bättre
            möjligheter för hyresgäster att ta över sina lägenheter inte minskar
            vårt krav på ett fungerande bestånd av hyresrätter - inkluderande
            kommunala bostadsbolag, den s.k. allmännyttan - och en fortsatt
            uppmuntran vad gäller den kooperativa hyresrätten.
          </note>
          <note>
            I detta betänkande behandlas två motioner som är väckta av Moderaterna
            och Kristdemokraterna och som handlar om ägarlägenheten som en
            ny upplåtelseform. Trots att jag nog inte riktigt har samma bevekelsegrunder
            som de andra partierna stöder jag reservationen, som innebär att
            regeringen bör återkomma med ett förslag i frågan.
          </note>
          <note type="speaker">
            Anf. 222 OWE HELLBERG (v) replik:
          </note>
          <note>
            Fru talman! Det har pratats mycket om ägarlägenheter. Per Lager
            är en av dem som tagit upp den frågan. Jag skulle vilja höra litet
            grand om vad det är som är så bra med ägarlägenheter jämfört med
            t.ex.
          </note>
          <note>
            bostadsrättsföreningens verksamhet, som ju är en typ av kollektivt
            ägande.
          </note>
          <note>
            Jag har studerat det som hänt i Storbritannien under de senaste
            10-15 åren. Där har det varit en kraftig satsning på försäljning
            av kommunala lägenheter som omvandlats till ägarlägenheter. Resultatet
            är ganska katastrofalt. Antalet hemlösa har fördubblats. Människor
            med problem som har att göra med att de inte klarar kostnaderna
            med ägarlägenheter har ökat dramatiskt. Bostadsbidragskostnaderna
            har sjufaldigats.
          </note>
          <note>
            Jag skulle alltså gärna vilja höra vad det är som från
          </note>
          <note>
            Miljöpartiets synpunkt är så positivt och så fantastiskt bra
            med ägarlägenheter.
          </note>
          <note type="speaker">
            Anf. 223 PER LAGER (mp) replik:
          </note>
          <note>
            Fru talman! Jag vill inte hävda att ägarlägenheten är så fantastiskt
            bra, men ägarlägenheten som upplåtelseform är ytterligare en möjlighet
            som man skulle kunna använda sig av. Jag tror inte att det är
            så hemskt många som berörs.
          </note>
          <note>
            Vår tanke med ägarlägenheten är bl.a. möjligheten för en hyresgäst
            att få ta ett större ansvar för sitt boende. Vi har kopplat detta
            till olika villkor. Det blir ju fråga om gemensamma anläggningar
            - en ekonomisk förening bildas om man tar över sin lägenhet tillsammans
            med andra. Det handlar om hyreshus med fler än tre lägenheter
            som frivilligt säljs av privatpersoner.
          </note>
          <note>
            Ägarlägenheten är alltså bara en upplåtelseform bland flera.
            Jag tror inte att den blir så omfattande, men jag tycker att den
            skall finnas med på marknaden.
          </note>
          <note type="speaker">
            Anf. 224 OWE HELLBERG (v) replik:
          </note>
          <note>
            Fru talman! Problemet är att ägarlägenheten - inte av Per Lager,
            men från annat håll - framställts som ett slags lösning på segregationsproblematiken.
            Hej och hå! Bara vi fixar detta, så löser sig problemen i miljonprogramområdena.
            Jag tror inte ett dugg på det resonemanget.
          </note>
          <note>
            Per Lager talade om den kollektiva anläggningen, men vi har redan
            en sådan form. Vi har ju den kooperativa hyresrätten. Varför kan
            vi inte utveckla den i stället för att gå in på helt andra saker
            som jag anser har betydligt mera med marknadstänkande att göra
            och som visar på en helt annan syn på boendet? Jag anser att bostaden
            i första hand är en social rättighet, inte en marknadsvara. Jag
            hoppas att Per Lager delar den uppfattningen.
          </note>
          <note type="speaker">
            Anf. 225 PER LAGER (mp) replik:
          </note>
          <note>
            Fru talman! Jo, i stort sett har jag samma idéer som Owe Hellberg
            när det gäller boendet. Vi ser på nästan samma sätt på boendet.
            Bostaden är alltså inte en vara utan något som är beständigt och
            som är fyllt med ansvar.
          </note>
          <note>
            Att ägarlägenheten som en upplåtelseform finns med tycker jag
            inte på något sätt motsäger det som jag nämnt. Ägarlägenheten
            är bara en av flera upplåtelseformer och jag tycker att den skall
            finnas med. Det kan nämligen vara så på en del ställen att andra
            upplåtelseformerna inte fungerar så bra, medan just ägarlägenheten
            fyller en funktion.
          </note>
          <note type="speaker">
            Anf. 226 LENA LARSSON (s):
          </note>
          <note>
            Fru talman! Utskottet behandlar i detta betänkande förslag i
            motioner, huvudsakligen från den allmänna motionstiden, rörande
            hyresrätt, bostadsrätt, tomträtt, expropriation, ägarlägenheter,
            förvärv och förvaltning av hyresfastigheter, bostadsförmedling
            och annan bostadsanvisning.
          </note>
          <note>
            Många av de motioner som berör detta område skulle jag vilja
            beteckna som gammal skåpmat. Så sent som för en månad sedan debatterade
            vi här i kammaren hyreslagens utformning och en moderat motion
            om möjligheten att teckna individuella hyresavtal som gör det
            möjligt för hyresvärden att välja sina hyresgäster. Utskottet
            har inte ändrat åsikt. Jag yrkar därför avslag på reservationen.
          </note>
          <note>
            Jag kan också konstatera att många av de frågor som tas upp i
            motionerna är, eller har varit, föremål för utredningar och att
            de nu bereds i Regeringskansliet. Främst gäller det hyreslagen
            och hyresförhandlingslagen, men det gäller också förvärv och förvaltning
            av hyresfastigheter och expropriationslagen. Jag har därför valt
            att litet grand beröra bostadsrätten. Det finns motioner och reservationer
            från bl.a. Moderaterna som berör bostadsrättens värde som pant.
            Moderaterna vill att en långivare som tar i anspråk en pantsatt
            bostadsrätt bör få ovillkorlig rätt till inträde i föreningen
            och till andrahandsuthyrning.
          </note>
          <note>
            Riksdagen beslutade hösten 1995 om ändringar av bostadsrättslagen
            som syftar till att stärka bostadsrättens pantvärde. I riksdagens
            protokoll från den 13 december 1995 kan man ta del av beslutets
            innehåll. En juridisk person har tillagts en rätt att under tre
            år utöva bostadsrätten utan att vara medlem i föreningen, om den
            juridiska personen förvärvat bostadsrätten vid exekutiv försäljning
            eller tvångsförsäljning och då hade panträtt i bostadsrätten.
            Till denna rätt är kopplad en rätt att upplåta den i bostadsrätten
            ingående lägenheten i andra hand. Detta beslut är en anpassning
            till de regler som gäller dödsboens rätt att utöva bostadsrätt
            efter en avliden.
          </note>
          <note>
            Utskottet har inte ändrat uppfattning när det gäller att bostadslägenheter
            i första hand bör tillhandahållas enskilda och familjer för att
            tillgodose ett behov av permanentbostad och att det är en förutsättning
            för en fungerande förening att medlemmarna verkligen bor i sina
            lägenheter och deltar i föreningens angelägenheter.
          </note>
          <note>
            I en kd-motion föreslås att bostadsrättshavaren personligen skall
            svara för sin del av hela bostadsrättsföreningens belåning. Syftet
            är naturligtvis att bostadsrättshavaren skall kunna dra av räntekostnaderna
            i sina inkomstdeklarationer. Jag vill påpeka att det enligt nuvarande
            lagstiftning inte föreligger något hinder för en bostadsrättsförening
            att ordna det så att medlemmarna i stället för föreningen står
            som låntagare. I den bostadspolitiska utredningen Bostadspolitik
            2000 föreslår man att bostadsrättens behandling i skattelagstiftningen
            ses över. Så vi får säkert anledning att återkomma till denna
            fråga.
          </note>
          <note>
            Det finns ett par motioner som tar upp behovet av ett centralt
            bostadsrättsregister och huvudmannaskapet för detta. Några motioner
            kräver att vi redan nu skall göra en utvärdering av reglerna i
            bostadsrättslagen.
          </note>
          <note>
            Den nya lagen trädde i kraft så sent som den 1 januari 1996,
            och utskottet anser inte att det är meningsfullt att göra en utvärdering
            så snart efter ett ikraftträdande. När det gäller kravet på ett
            centralt bostadsrättsregister pågår redan ett utredningsarbete.
            Frågan om huvudmannaskapet ingår i detta uppdrag.
          </note>
          <note>
            Fru talman! Kravet på att ägarlägenheter skall införas som ny
            upplåtelseform är tydligen en av de få frågor som kan ena de borgerliga
            partierna. Jag kan konstatera att samtliga står bakom reservation
            13. Jag och utskottsmajoriteten har inte heller i denna fråga
            ändrat uppfattning. Det finns inget behov av ytterligare upplåtelseformer.
          </note>
          <note>
            Till sist vill jag beröra den del i betänkandet som tar upp frågan
            om bostadsförmedling och annan bostadsanvisning. Det finns en
            socialdemokratisk motion och ett par vänstermotioner som har intressanta
            innehåll och förslag. Dels handlar det om samhällsinsyn i privata
            förmedlingar, dels handlar det om möjligheten för människor med
            olika bakgrund och inkomster att hyra en bra bostad, även i ett
            attraktivt läge.
          </note>
          <note>
            Inrikesdepartementet har tagit initiativ till diskussioner med
            bostadsmarknadens parter angående bostadsförsörjningen. Den bostadspolitiska
            utredningen berör också frågan om bostadsförsörjningen. Utredningen
            menar att om inte kommunerna kan klara sitt bostadssociala ansvar
            bör vi ge dem en lagstödd möjlighet till förmedlingsrätt för privata
            hyresbostäder, men i nuläget finns det inte skäl för denna lagreglering.
            Jag hoppas att vi får möjlighet att återkomma i denna fråga när
            propositionen om den framtida bostadspolitiken skall behandlas.
          </note>
          <note>
            Fru talman! Jag yrkar därmed bifall till utskottets hemställan
            och avslag på samtliga motioner och reservationer.
          </note>
          <note type="speaker">
            Anf. 227 OWE HELLBERG (v) replik:
          </note>
          <note>
            Fru talman! Först vill jag ta upp några i mitt tycke litet besynnerliga
            skrivningar i utskottstexten.
          </note>
          <note>
            Vad gäller betalningsförsummelser hänvisar utskottet till den
            pågående utredningen om hyreslagen.
          </note>
          <note>
            Man skriver att det inte är fel på reglerna utan att det är det
            kärva ekonomiska klimatet som orsakar problemen. Jag vill vända
            på det och säga: Har vi så svåra ekonomiska problem måste man
            naturligtvis anpassa regelsystemen efter detta, så att inte människor
            hamnar snett i tillvaron eller råkar ut för ett onödigt lidande.
            Eller är det så att vi skall fixa arbetslösheten och det kärva
            ekonomiska läget i morgon eller under det närmaste halvåret? Det
            verkar vara ett ganska bakvänt resonemang.
          </note>
          <note>
            Vad gäller andrahandskontrakt säger utskottet att om man skall
            få lättare regler vid betalningsförsummelser åker man ju på hela
            besittningsskyddet, och det har ju innehavarna av andrahandskontraktet
            inte begärt. Mycket märkligt! Skall det vara ett argument för
            att inte ge dem samma möjligheter som andra med förstahandshyreskontrakt?
            Vi kräver att man skall titta på den här saken och komma tillbaka
            med förslag.
          </note>
          <note>
            Vad gäller bostadsförmedlingarna finns inga förslag från den
            bostadspolitiska utredningen. Jag har varit med och pratat om
            det här. Det finns inga nya tag. Problemen finns. Lena Larsson,
            besök Stockholms stads bostadsförmedling, och lyssna på vad de
            säger!
          </note>
          <note type="speaker">
            Anf. 228 LENA LARSSON (s) replik:
          </note>
          <note>
            Fru talman! Owe Hellberg talar med utgångspunkt i en utredning.
            Jag menar att vi skall avvakta en proposition innan vi här i kammaren
            tar diskussionen om de här två frågorna gällande hyresrätten.
            Vi får säkert anledning att föra den diskussionen vidare.
          </note>
          <note>
            Vad gäller bostadsförmedlingarna finns en passus i utredningen
            som säger just det jag tog upp i mitt anförande, att om kommunerna
            inte kommer att klara av att ta sitt bostadssociala ansvar skall
            frågan lyftas, för att ge kommunerna en lagstödd möjlighet till
            bostadsanvisning. Jag tycker att vi kan avvakta även den frågan.
            Det är den principen vi följer. Vi avvaktar propositioner som
            vi vet är på gång, och sedan kan vi diskutera saken.
          </note>
          <note>
            Jag har litet svårt för att bara Stockholmsanpassa resonemanget.
            Detsamma borde ju gälla Owe Hellberg. Vi kan inte bara titta på
            vad som händer i
          </note>
          <note>
            Stockholm, även om Stockholm naturligtvis är ett särfall, utan
            vi måste se till hela landet, till dem vi representerar.
          </note>
          <note type="speaker">
            Anf. 229 OWE HELLBERG (v) replik:
          </note>
          <note>
            Fru talman! Problemen fokuseras naturligtvis till de områden
            där bostadsköerna växer. Vi vet ju hur situationen är i många
            andra delar av landet - där ha man inte de här problemen. Man
            måste naturligtvis ta hänsyn till detta.
          </note>
          <note>
            Jag väntar fortfarande på att något skall hända. Jag har väntat
            i två och ett halvt år nu, men inget händer.
          </note>
          <note>
            Det kommer troligtvis inte att hända något framöver heller.
          </note>
          <note>
            Dessutom får nu tyvärr oseriösa bostadsförmedlare, som lever
            på att folk inte kan söka bostad på ett just och normalt sätt,
            fortsätta med sin verksamhet och lura många, många fler. Skall
            vi behöva se reportage om det i tidningar och även fortsättningsvis
            få brev om den här saken?
          </note>
          <note type="speaker">
            Anf. 230 LENA LARSSON (s) replik:
          </note>
          <note>
            Fru talman! Naturligtvis håller jag med Owe Hellberg vad gäller
            de oseriösa bostadsförmedlingarna, som hela tiden skor sig på
            andras bekostnad. Men det är inte detta vi diskuterar här i dag
            - det gäller motioner. Jag vill avvakta propositionen som kommer
            och se innehållet i den och med utgångspunkt i den kanske ta en
            diskussion om detta.
          </note>
          <note>
            Dessutom, Owe Hellberg: Det är inte bara i
          </note>
          <note>
            Stockholm det finns köer. Det finns också på andra ställen. Så
            det går inte att bara se till Stockholmsområdet i diskussionen.
          </note>
          <note type="speaker">
            Anf. 231 STIG GRAUERS (m) replik:
          </note>
          <note>
            Fru talman! Lena Larsson inledde sitt anförande med att påpeka
            att de motioner som var fogade till betänkandet var att betrakta
            som skåpmat. Jag vet inte om det är beröm eller kritik, men i
            mitt skåp är maten god. Jag hoppas alltså att hon menade att det
            var bra motioner.
          </note>
          <note>
            I sitt anförande framhåller Lena Larsson att man inte kan godkänna
            Moderaternas synpunkter på individuella avtal. Nej, det var det
            jag också sade i mitt huvudanförande. Socialdemokraterna tillmäter
            inte den enskilde förtroendet att förhandla om sina egna avtal.
            Man kan gå ut på marknaden och hyra bilar, kontorsutrustning och
            det ena och det andra. Då behövs inte någon mellanhand, utan det
            går bra att teckna ett avtal efter det att man förhandlat fram
            hyresvillkoren.
          </note>
          <note>
            Men just när det gäller bostäder kan inte individen sätta sig
            och förhandla med en motpart, i detta fall hyresvärden. Det begriper
            inte jag. Jag har en helt annan människosyn. Jag tror faktiskt
            att folk kan förhandla för sig själva, om de önskar det. Men skulle
            de önska biträde av något slag, skall de också ha rätt att kalla
            sådant. Detta gäller naturligtvis även för hyresvärdar.
          </note>
          <note>
            Sedan säger Lena Larsson att när det gäller bostadsrätters pantvärde
            har man skrivit in treårsmöjligheten för juridiska personer. Det
            vet jag. Men varför kan inte samma regler gälla för den enskilde?
            Måste jag bilda aktiebolag bara för att få denna rätt? Jag tycker
            att det är självklart att den enskilde skall ha samma möjligheter
            i ett sådant övergångsskede som inträder när man behöver en pant.
          </note>
          <note type="speaker">
            Anf. 232 LENA LARSSON (s) replik:
          </note>
          <note>
            Fru talman! Ja, Stig Grauers, jag kallade det för skåpmat. Men
            jag sade gammal skåpmat, och den är inte alltid så god.
          </note>
          <note>
            De exempel på valmöjligheter som Stig Grauers tar upp hela tiden
            belyser egentligen vad boendet betyder i ett moderat sammanhang.
            Det betyder naturligtvis också att om man har pengar i sin ficka
            och kan köpa sig en valmöjlighet, så är det helt okej.
          </note>
          <note>
            Stig Grauers tog som exempel i sitt anförande att man kunde välja
            om man ville ha sommarstuga och en enklare lägenhet eller om man
            ville bo i en lyxlägenhet. Hur många kan göra detta val? Hur många
            kan välja mellan ett sommarhus och en lyxlägenhet? Det är inte
            många.
          </note>
          <note>
            Nu i repliken jämförde Stig Grauers boendet med bilar. Jag förstår
            inte Moderaternas sätt att se på boendet. För mig är det grundläggande
            i mitt liv att jag har ett bra boende.
          </note>
          <note type="speaker">
            Anf. 233 STIG GRAUERS (m) replik:
          </note>
          <note>
            Fru talman! Det är riktigt, som Lena Larsson säger, att vi verkligen
            hyllar valfriheten. Vi gör det av det enkla skälet att människorna
            efterfrågar mer valfrihet. Det är faktiskt så att människor vill
            ha möjlighet att välja.
          </note>
          <note>
            Nu säger Lena Larsson att det bara är de som har pengar som har
            möjlighet att välja. Jag nämnde inte något om den enskildes ekonomi
            över huvud taget när jag presenterade vårt förslag. Det enkla
            skälet är att det är den enskildes sak att avgöra vad vederbörande
            vill lägga sina pengar på - en enklare lägenhet och ett fritidsboende
            eller enbart en kanske dyrare och exklusivare lägenhet som har
            ett högre pris. Det är den enskilde som skall få lov att välja.
            Detta tycker jag är så viktigt.
          </note>
          <note>
            Sedan tog jag upp att man kan hyra andra saker än t.ex. lägenheter
            och att det inte krävs något biträde för att teckna sådana avtal.
            Jag tog exemplen med bilar, kontorsutrustning osv. Det vara bara
            exempel på att den enskilde då tilltros att teckna avtal utan
            biträde.
          </note>
          <note>
            Denna tilltro tycker jag att vederbörande skall ha även när det
            gäller bostadsavtal.
          </note>
          <note type="speaker">
            Anf. 234 LENA LARSSON (s) replik:
          </note>
          <note>
            Herr talman! De som Stig Grauers talar för är naturligtvis en
            hel del i samhället. Men det finns ju också en hel del människor
            som varken har förmågan eller möjligheten att välja. Det är ju
            dem vi är till för.
          </note>
          <note>
            Vi skall skapa regler och lagar som skyddar dem, så att de också
            har möjlighet till ett bra boende och en trygghet i sitt boende.
          </note>
          <note>
            Det är väldigt viktigt att det sker en reglering redan från början.
            Det är inte så, som Stig Grauers sade i sitt anförande, att man
            i och med valfriheten att teckna ett individuellt hyreskontrakt
            är jämbördig. Jag förstår inte hur en hyresgäst någonsin skulle
            kunna vara jämbördig med en hyresvärd eller en fastighetsägare
            när ett hyresavtal skall tecknas. Jag förutsätter nämligen att
            fastighetsägaren eller hyresvärden är professionell på just detta
            område. Och vilken hyresgäst är det?
          </note>
          <note type="speaker">
            Anf. 235 ULF BJÖRKLUND (kd):
          </note>
          <note>
            Fru talman! När det gäller gammal skåpmat, som
          </note>
          <note>
            Lena Larsson tog upp i en kommentar, uppfattar jag det litet
            annorlunda. Det måste väl ändå betyda att man i dag accepterar
            det som den tidigare, borgerliga regeringen genomförde men som
            Socialdemokraterna då bestämt var emot, medan Vänsterpartiet däremot
            vill göra återställarna. Jag antar att den gamla skåpmaten bestod
            i ytterligare återställare. Anledningen till att den gamla skåpmaten
            är accepterad av
          </note>
          <note>
            Socialdemokraterna i dag är ju att vi från Kristdemokraternas
            sida är överens om väldigt mycket av det som har med hyresrättsfrågorna
            att göra. Därför skall jag inte direkt beröra dessa.
          </note>
          <note>
            Från Kristdemokraternas sida tycker vi ändå att det är angeläget
            att det finns förutsättningar för valfrihet mellan olika boendeformer,
            såsom hyresrätt, bostadsrätt och naturligtvis också äganderätt.
            Helt logiskt tycker vi också att kooperativ hyresrätt, som vi
            prövat på försök under ett antal år, nu bör bli permanent och
            likvärdig som alternativ för boende. Likaså bör möjligheten att
            äga sin lägenhet, som diskuterats i åratal, nu släppas fram på
            den svenska marknaden -
          </note>
          <note>
            det som vi brukar kalla för ägarlägenheter.
          </note>
          <note>
            Det är naturligtvis också eftersträvansvärt att olika boendeformer
            och ägarförhållanden finns representerade i ett och samma bostadsområde.
            Det skapar bättre förutsättningar för en allsidig befolkningsstruktur.
          </note>
          <note>
            Kristdemokraterna har under hela sin tid här i riksdagen påtalat
            rimligheten i att stärka bostadsrätten och att mer likställa den
            med egnahem. I detta betänkande behandlas en motion från Kristdemokraterna
            liksom motioner även från andra partier, som just berör hur man
            på olika sätt kan stärka bostadsrätten.
          </note>
          <note>
            När det gäller att stärka bostadsrätten som boendeform har diskussioner
            och utredningar avlöst varandra under senare år. Bostadsrättsvärderingskommittén
            kom med sitt förslag 1992. Fastighetsbeskattningsutredningen sade
            sitt 1994. Till detta kan nu också läggas den parlamentariska
            bostadspolitiska utredningen, som lämnade sina förslag i höstas.
            Dessutom har utskottet upplysts om att Justitiedepartementet överväger
            ett nytt utredningsuppdrag om en genomgripande och allmän översyn
            av bostadsrättslagen.
          </note>
          <note>
            Med hänvisning till bl.a. pågående utredningar avstyrker utskottsmajoriteten
            samtliga motionsyrkanden. Således avstyrks Kristdemokraternas
            förslag som gäller förstärkning av bostadsrättens pantvärde, upprättande
            av ett allmänt bostadsregister och personligt låneansvar för bostadsrättshavare
            - frågor som på olika sätt finns med i de utredningar som jag
            berört.
          </note>
          <note>
            Men, som Lena Larsson redan har påtalat, finns det säkert anledning
            att så småningom återkomma till dessa frågor.
          </note>
          <note>
            Man avstyrker också återigen vårt förslag om att skapa möjligheter
            till ägarlägenheter.
          </note>
          <note>
            Fru talman! Vi kristdemokrater är öppna för frihet och mångfald
            även på det bostadspolitiska området.
          </note>
          <note>
            Att behandla olika boendeformer likvärdigt och låta människor
            själva fatta beslut om vilket boende som passar dem bäst tycker
            vi är självklart. Detta skapar också trygghet och trivsel. Det
            är sådana möjligheter vi vill hjälpa till att skapa med våra motioner,
            även när det gäller boendeområdet.
          </note>
          <note>
            Fru talman! Jag vill yrka bifall bara till en reservation. Självfallet
            står vi även bakom våra andra reservationer. Men jag nöjer mig
            med att yrka bifall till reservation nr 10.
          </note>
          <note type="speaker">
            Anf. 236 OWE HELLBERG (v):
          </note>
          <note>
            Fru talman! Nej, det finns ingen gammal skåpmat kvar. Den är
            utbytt mot en alldeles ny maträtt, som jag inte tycker är särskilt
            smaklig till de största delarna. Jag vill gärna ställa tillbaka
            delar av den gamla maträtten och krydda resten med nya infallsvinklar
            och litet utveckling när det gäller boendeplaneringsprogram och
            bostadsförmedlingsfrågor. Jag vill väva in detta i nya mönster
            och utveckla det som vi en gång hade, inte avveckla, som Ulf Björklund
            och hans gäng gjorde under den borgerliga regeringstiden.
          </note>
          <note>
            Var det någonting ni lyckades med var det faktiskt att genomföra
            ett systemskifte i bostadspolitiken.
          </note>
          <note>
            Tyvärr har Socialdemokraterna inte upptäckt det ännu, verkar
            det som.
          </note>
          <note type="speaker">
            Anf. 237 ULF BJÖRKLUND (kd):
          </note>
          <note>
            Fru talman! Det var precis det jag sade. Owe
          </note>
          <note>
            Hellberg sade det själv. Det handlar om nytänkande och om att
            våga släppa det gamla som inte längre har den funktion som det
            kanske hade när det var nytt.
          </note>
          <note>
            Det gäller att våga, som sagt var, och börja skapa någonting
            nytt. Det var det den förra regeringen gjorde. Det har Socialdemokraterna
            insett i dag. Därför uttrycker man sig på detta sätt.
          </note>
          <note>
            Vänsterpartiet är i detta fall litet opportunistiskt, kanske
            för att locka med sig ett antal väljare framöver. Vad vet jag?
            Man har ännu inte upptäckt att utveckling faktiskt handlar om
            att våga. Det kan ibland kännas som om man tappar fotfästet en
            liten stund, men vågar man inte förlorar man kanske sig själv.
          </note>
          <note type="speaker">
            Anf. 238 OWE HELLBERG (v) replik:
          </note>
          <note>
            Fru talman! Nej, det är inte utveckling att se till att marknadshyror
            och annat kommer allt närmare. Det blir nyproduktionshyror med
            orimliga nivåer för de allra flesta hyresgäster. Det är inget
            nytänkande. Det är ett avvecklande av en social bostadspolitik.
          </note>
          <note>
            Tyvärr har ni, Ulf Björklund, en annan syn på bostaden och på
            de bostadssökande. Bostaden är en social rättighet för Vänsterpartiet,
            och kommer så att vara i alla tider. Den typen av utveckling vill
            vi inte alls ha.
          </note>
          <note type="speaker">
            Anf. 239 ULF BJÖRKLUND (kd) replik:
          </note>
          <note>
            Fru talman! Vi är överens om det som har med marknadshyror att
            göra. Det kan väl ändå inte vara mig Owe Hellberg vänder sig till
            när han talar om marknadshyror. Jag har inte pratat om marknadshyror.
          </note>
          <note>
            Jag är i princip för bruksvärdeshyror, även om det inom den ramen
            kan finnas faktorer som vi kanske bör vikta litet annorlunda,
            t.ex. lägesfaktorn. Det är ju en sådan utveckling på gång. Det
            var missriktat.
          </note>
          <note>
            Frihet och sociala rättigheter nämndes. Det är precis det vi
            menar när vi säger att det skall finnas en frihet för människor
            att välja. De kan t.ex. välja kooperativ hyresrätt, som vi ju
            prövar, eller kanske också ägarlägenheter. Människor klarar faktiskt
            att själva hemma vid köksbordet resonera sig fram till vad som
            passar dem bäst. Det är den mångfalden och den friheten vi efterlyser.
            Det handlar om att våga något för framtiden och om en utveckling
            som kanske känns påfrestande. Det har vi märkt. Så var det för
            s.
          </note>
          <note>
            Men dit har än så länge inte Vänsterpartiet kommit.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 mars.)
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:82 Ändrade regler för anmälan av företagsförvärv enligt
            konkurrenslagen
          </note>
          <note>
            1996/97:106 Ändringar i lagen om rättegången i arbetstvister
          </note>
          <note>
            1996/97:109 Lokala styrelser med elevmajoritet
          </note>
          <note>
            1996/97:131 Prövningstillstånd i hovrätten
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts den 4 mars
          </note>
          <note>
            1996/97:217 av Kerstin Warnerbring (c) till kommunikationsministern
          </note>
          <note>
            Citytunnel i Malmö den 5 mars
          </note>
          <note>
            1996/97:218 av Eva Flyborg (fp) till socialministern
          </note>
          <note>
            Våld mot kvinnor
          </note>
          <note>
            1996/97:219 av Inga Berggren (m) till statsrådet
          </note>
          <note>
            Ylva Johansson
          </note>
          <note>
            Grundskolans timplan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 mars.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 5 mars
          </note>
          <note>
            1996/97:343 av Elisa Abascal Reyes (mp) till utrikesministern
          </note>
          <note>
            EU-parlamentets befogenheter
          </note>
          <note>
            1996/97:344 av Sonja Fransson (s) till statsrådet
          </note>
          <note>
            Ylva Johansson
          </note>
          <note>
            Skolans förståelse för barn med hjärnskada
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 mars.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            5 mars
          </note>
          <note>
            1996/97:319 av Erling Bager (fp) till socialministern
          </note>
          <note>
            Ny receptblankett
          </note>
          <note>
            1996/97:321 av Bertil Persson (m) till miljöministern
          </note>
          <note>
            Förbränning av trädgårdsavfall
          </note>
          <note>
            1996/97:322 av Kenth Skårvik (fp) till kommunikationsministern
          </note>
          <note>
            Lotsutkiken i Lysekil
          </note>
          <note>
            1996/97:323 av Lena Klevenås (s) till statsrådet
          </note>
          <note>
            Pierre Schori
          </note>
          <note>
            Världsbanken och miljön
          </note>
          <note>
            1996/97:324 av Inger René (m) till miljöministern
          </note>
          <note>
            Oljeutsläpp
          </note>
          <note>
            1996/97:325 av Karin Pilsäter (fp) till kommunikationsministern
          </note>
          <note>
            Postens ansvar i storstaden
          </note>
          <note>
            1996/97:328 av Ragnhild Pohanka (mp) till arbetsmarknadsministern
          </note>
          <note>
            Övertidsuttag
          </note>
          <note>
            1996/97:329 av Kent Olsson (m) till kommunikationsministern
          </note>
          <note>
            Sjöbefälsutbildning
          </note>
          <note>
            1996/97:330 av Ulf Björklund (kd) till inrikesministern
          </note>
          <note>
            Småhusskadenämnden
          </note>
          <note>
            1996/97:331 av Maggi Mikaelsson (v) till utbildningsministern
          </note>
          <note>
            Fakultetsanslagen vid Umeå universitet
          </note>
          <note>
            1996/97:332 av Ragnhild Pohanka (mp) till försvarsministern
          </note>
          <note>
            Uran som ballast
          </note>
          <note>
            1996/97:335 av Lennart Fridén (m) till socialministern
          </note>
          <note>
            Elöverkänslighet
          </note>
          <note>
            1996/97:336 av Berndt Ekholm (s) till statsrådet
          </note>
          <note>
            Pierre Schori
          </note>
          <note>
            Stödet till Östeuropa
          </note>
          <note>
            1996/97:337 av Marianne Samuelsson (mp) till statsministern
          </note>
          <note>
            Experiment på levande foster
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 mars.
          </note>
          <note>
            16 § Kammaren åtskildes kl. 22.01.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 4 § anf. 31 (delvis), av talmannen därefter t.o.m.
            anf. 84 (delvis), av förste vice talmannen därefter t.o.m. voteringen
            kl.
          </note>
          <note>
            14.22, av tredje vice talmannen därefter t.o.m. 6 § anf. 145
          </note>
          <note>
            (delvis), av förste vice talmannen därefter till ajournerigen
            kl.
          </note>
          <note>
            18.08, av tredje vice talmannen därefter t.o.m. 9 § anf. 216
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
