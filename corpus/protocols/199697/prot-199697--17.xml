<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--17</head>
          <docDate when="1996-10-23 00:00:00">1996-10-23 00:00:00</docDate>
        </div>
      </front>
      <body>
        <div>
          <note>
            19.00 - 22.04
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------------
          </note>
          <note>
            --
          </note>
          <note>
            1 § Meddelande om val
          </note>
          <note>
            Talmannen meddelade att val till Nordiska rådets svenska delegation
            skulle företas vid morgondagens sammanträde.
          </note>
          <note>
            2 § Meddelande om torsdagen den 24 oktober
          </note>
          <note>
            Talmannen meddelade att torsdagen den
          </note>
          <note>
            24 oktober omkring kl. 15.00 skulle talmannen hålla ett kort
            anförande med anledning av FN-dagen. Därefter skulle utrikesminister
            Lena Hjelm-Wallén lämna information om Sveriges plats i FN:s säkerhetsråd.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkanden 1996/97:UU3 och
          </note>
          <note>
            UU4
          </note>
          <note>
            4 § Beslut rörande utskottsbetänkanden som slutdebatterats den
            9 oktober
          </note>
          <note>
            NU3 Förbättrad kapitalförsörjning
          </note>
          <note>
            1. utskottet
          </note>
          <note>
            2. res. (fp, m, c, kd)
          </note>
          <note>
            Votering:
          </note>
          <note>
            171 för utskottet
          </note>
          <note>
            121 för res.
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 17 v, 14 mp
          </note>
          <note>
            För res.: 72 m, 21 c, 18 fp, 10 kd
          </note>
          <note>
            Frånvarande: 21 s, 8 m, 6 c, 8 fp, 5 v, 4 mp, 5 kd
          </note>
          <note>
            NU4 Otillbörlig kurspåverkan och vissa insiderfrågor
          </note>
          <note>
            Mom. 1 (väsentlighetsrekvisitet)
          </note>
          <note>
            1. utskottet
          </note>
          <note>
            2. res. 1 (fp, v, mp, kd)
          </note>
          <note>
            Votering:
          </note>
          <note>
            235 för utskottet
          </note>
          <note>
            60 för res. 1
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 72 m, 21 c, 1 v
          </note>
          <note>
            För res. 1: 1 c, 18 fp, 16 v, 15 mp, 10 kd
          </note>
          <note>
            Frånvarande: 20 s, 8 m, 5 c, 8 fp, 5 v, 3 mp, 5 kd
          </note>
          <note>
            Mom. 3 (införande av sanktionsavgifter)
          </note>
          <note>
            1. utskottet
          </note>
          <note>
            2. res. 2 (fp, v, mp, kd)
          </note>
          <note>
            Votering:
          </note>
          <note>
            234 för utskottet
          </note>
          <note>
            62 för res. 2
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 22 c
          </note>
          <note>
            För res. 2: 2 m, 18 fp, 17 v, 15 mp, 10 kd
          </note>
          <note>
            Frånvarande: 19 s, 8 m, 5 c, 8 fp, 5 v, 3 mp, 5 kd
          </note>
          <note>
            Gustaf von Essen och Lennart Hedquist (båda m)
          </note>
          <note>
            anmälde att de avsett att rösta ja men markerats ha röstat nej.
          </note>
          <note>
            Mom. 4 (begränsning av korttidsaffärer)
          </note>
          <note>
            1. utskottet
          </note>
          <note>
            2. res. 3 (m, c)
          </note>
          <note>
            3. res. 4 (v, mp)
          </note>
          <note>
            Förberedande votering:
          </note>
          <note>
            97 för res. 3
          </note>
          <note>
            33 för res. 4
          </note>
          <note>
            166 avstod
          </note>
          <note>
            53 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            183 för utskottet
          </note>
          <note>
            94 för res. 3
          </note>
          <note>
            17 avstod
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 17 fp, 16 v, 10 kd
          </note>
          <note>
            För res. 3: 72 m, 22 c
          </note>
          <note>
            Avstod: 1 fp, 1 v, 15 mp
          </note>
          <note>
            Frånvarande: 21 s, 8 m, 5 c, 8 fp, 5 v, 3 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU5 Valutaväxling och valutahandel
          </note>
          <note>
            Mom. 1 (valutaväxlingslag)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            278 för utskottet
          </note>
          <note>
            18 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 72 m, 23 c, 17 v, 15 mp, 10 kd
          </note>
          <note>
            För res. 1: 18 fp
          </note>
          <note>
            Frånvarande: 20 s, 8 m, 4 c, 8 fp, 5 v, 3 mp, 5 kd
          </note>
          <note>
            Mom. 2 (tillståndskravet för valutahandel enligt riksbankslagen)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            262 för utskottet
          </note>
          <note>
            32 för res. 2
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 72 m, 22 c, 18 fp, 10 kd
          </note>
          <note>
            För res. 2: 17 v, 15 mp
          </note>
          <note>
            Frånvarande: 21 s, 8 m, 5 c, 8 fp, 5 v, 3 mp, 5 kd
          </note>
          <note>
            Meddelande om samlad votering
          </note>
          <note>
            Talmannen meddelade att arbetsmarknadsutskottets betänkanden
            AU5 och AU3 samt utbildningsutskottets betänkande UbU4 skulle
            avgöras i ett sammanhang efter avslutad debatt.
          </note>
          <note>
            5 § Förslag till tilläggsbudget till statsbudgeten för budgetåret
            1995/96, Offentliga tillfälliga arbeten till äldre arbetslösa
            (OTA)
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU5
          </note>
          <note>
            Förslag till tilläggsbudget till statsbudgeten för budgetåret
            1995/96, Offentliga tillfälliga arbeten till äldre arbetslösa
            (OTA) (prop. 1996/97:1 delvis)
          </note>
          <note type="speaker">
            Anf. 1 KENT OLSSON (m):
          </note>
          <note>
            Fru talman! Den socialdemokratiska regeringens politik är en
            katastrof för de arbetslösa. Ca 600 000
          </note>
          <note>
            människor är i dag arbetslösa. Trots dessa höga arbetslöshetstal
            och trots att Socialdemokraterna gick till val på att minska arbetslösheten
            gör regeringen inte mycket för att minska denna stora arbetslöshet.
          </note>
          <note>
            Regeringen tvingades av oppositionen att i våras lägga fram en
            sysselsättningsproposition, en proposition om vilken Margareta
            Winberg i TV i går bl.a.
          </note>
          <note>
            sade: Vi lade fram förslag för att ha något att diskutera. Vilken
            handlingskraft! Man lägger fram förslag
          </note>
          <note>
            "för att ha något att diskutera", därtill framdrivna av oppositionen.
            Nu är man tydligen på väg att dra tillbaka några av förslagen
            i denna proposition, trots att riksdagen har antagit dem och att
            de ännu ej börjat gälla. Man tar sig för pannan.
          </note>
          <note>
            Det är inte bara jag som tar mig för pannan, utan det gäller
            också Aftonbladet. I en ledare i gårdagens
          </note>
          <note>
            Aftonbladet säger man: "Arbetsmarknadsminister
          </note>
          <note>
            Margareta Winbergs alla 'försöksballonger' om nya åtgärder är
            sympatiska - men 'dementeras' oftast av finansministern och har
            inte givit några nya jobb."
          </note>
          <note>
            Aftonbladet säger sedan att det är hög tid för regeringen att
            samla sig till konkreta steg för att minska arbetslösheten. Detta
            sägs alltså av en regeringen närstående tidning.
          </note>
          <note>
            Kan då den proposition om OTA som vi skall behandla i dag minska
            arbetslösheten? Denna proposition handlar enligt arbetsmarknadsministern
            om "det värdiga slutet" för dem som är över 55 år. Ett värdigt
            slut för de mer än 65 000 arbetslösa över 55 år är alltså ett
            offentligt arbete.
          </note>
          <note>
            Vi har redan tidigare i både motioner och reservationer tagit
            avstånd från OTA, då vi anser åtgärderna vara felaktiga och stötande
            för de äldre. Enligt vår uppfattning kan äldre göra en produktiv
            insats på en öppen arbetsmarknad om arbetsrätten görs mer flexibel.
            En oflexibel arbetsrätt gör att arbetslösheten bland de äldre
            förblir hög, och enligt AMS kan antalet arbetslösa förväntas öka
            till över 100 000 redan innan sekelskiftet. Att låta t.ex. arbetslösa
            byggnadsjobbare vara de som höjer kvaliteten i den offentliga
            verksamheten, som utskottsmajoriteten skriver i utskottets betänkande,
            anser jag vara ett både cyniskt och ogenomtänkt sätt att möta
            de äldres problem. Jag är dessutom mycket tveksam till om det
            höjer kvaliteten.
          </note>
          <note>
            Vi moderater har i vårt program för äldre arbetslösa bl.a. föreslagit
            en återbäring av arbetsgivaravgifterna med förslagsvis 50 % vid
            anställning av äldre över 55 års ålder. Detta, är vi övertygade
            om, kommer att ge jobb, och då inte enbart tillfälliga offentliga
            arbeten, utan arbeten i företag och dessutom under betydligt längre
            tid än de två år som OTA skall gälla.
          </note>
          <note>
            Till detta skall läggas att de av oss föreslagna förändringarna
            av arbetsrättsreglerna kommer att ge fler jobb även för de äldre.
          </note>
          <note>
            Så till frågan om stimulansersättning. Detta förslag fanns givetvis
            inte med i somras, men enligt Margareta Winberg hade man ju då
            inte tänkt till. Att lägga fram förslag och sedan dra tillbaka
            dem är ju inte heller fel enligt ministern. I detta fall kan kanske
            ministerns tes vara bra. Det hade varit bra om man hade dragit
            tillbaka förslaget. Eller är det så att regeringen sedan i somras
            har tagit till sig av de kritiska kommentarerna till förslaget
            om OTA, att det inte var bra, och att man därför anser att man
            så att säga behöver sockra förslaget? Hur skall vi annars tyda
            det faktum att regeringen anser att det behövs ett stimulansbidrag
            för att få äldre att ta dessa offentliga arbeten?
          </note>
          <note>
            Inom utskottets majoritet är man tydligen också tveksam, eftersom
            man säger att incitament i form av
          </note>
          <note>
            45 kr per dag behövs för att äldre skall vilja delta i åtgärderna.
            Vilken tilltro har man till sina egna förslag, när man anser att
            man måste betala extra för att få människor att ta de här arbetena?
            Dessutom skall dessa 45 kr anses kunna ge en fördelningspolitisk
            profil - 45 kr skulle ge "en fördelningspolitisk profil"! Man
            undrar vad regeringen tänker på när de skriver sina propositioner.
          </note>
          <note>
            Vi moderater yrkar naturligtvis avslag på utskottets hemställan
            på samtliga punkter och bifall till reservation nr 1. Därutöver
            ställer vi oss givetvis bakom även övriga moderata reservationer.
          </note>
          <note type="speaker">
            Anf. 2 SIRI DANNAEUS (fp):
          </note>
          <note>
            Fru talman! Svenska språket berikas ständigt med nya ord. För
            en tid sedan myntades time out, och nu är det dags för 55-plus.
            När man har fyllt 55 år och är arbetslös är man en 55-plussare,
            och då skall man få chansen till ett värdigt slut på sitt arbetsliv.
            Man blir erbjuden ett jobb i den offentliga sektorn, man får sin
            a-kasseersättning och så en liten extrapeng på 45 kr, och sedan
            är staten av med en arbetslös i sin statistik.
          </note>
          <note>
            Det här är ungefär vad vi vet i dag, en vecka innan projektet
            skall starta. Arbetsförmedlingarna vet inte särskilt mycket mer.
            I mitt län har de börjat inventera.
          </note>
          <note>
            De vet hur många de har och vilka de är, men de har inte hunnit
            prata med någon, och de har inte hunnit fundera över vilka eventuella
            jobb som finns. Ja,
          </note>
          <note>
            "jobb" för resten - det är ju egentligen inte fråga om några
            jobb, för det handlar ju inte om något reguljärt arbete utan om
            att göra "det där lilla extra".
          </note>
          <note>
            Hur tror ni att en 55-plussare känner sig i den här situationen?
            Det måste vara oerhört frustrerande att inte veta om man törs
            säga nej. Kommer jag att mista min a-kassa om jag säger nej? Kan
            någon svara på den frågan? Och klarar man jobbet på exempelvis
            ett vårdhem, där man vet att man behövs men där man inte får utföra
            arbeten som man ser behöver utföras?
          </note>
          <note>
            Blir man övergiven av sin arbetsförmedling? Kan man någonsin
            komma tillbaka till den reguljära arbetsmarknaden eller hamnar
            man allra sist i kön?
          </note>
          <note>
            Detta är berättigade frågor, som inte bara jag utan väldigt många
            fler ställer. Åtgärden har mer karaktären av konstgjord andning
            än av aktiv arbetsmarknadspolitik.
          </note>
          <note>
            Fru talman! Naturligtvis är det ett jätteproblem att försöka
            förklara för folk varför man inte kan anställa de många arbetslösa
            som inget hellre vill än att få jobba i vård, skola och barnomsorg,
            där de vet att arbetstillfällen finns.
          </note>
          <note>
            Jag förstår till fullo detta dilemma, eftersom jag har varit
            kommunpolitiker ända till mars i år. Jag har varit med om att
            säga upp folk i äldreomsorgen, i barnomsorgen och i hemtjänsten.
            Det var inte lätt, när man vet att de så väl behövs.
          </note>
          <note>
            Men kommunerna skall ha sin ekonomi i balans.
          </note>
          <note>
            Man får börja med administrationen. Vi sade upp folk där, och
            vi har sparat pengar på idrottsanläggningar, bibliotek - allt!
            Men till slut var vi tvungna att gå in på prioriterade områden.
            Då blir det till sist barn och åldringar som kommer i kläm.
          </note>
          <note>
            Det här förslaget är ingen lösning på kommunernas stora problem,
            att de inte har några pengar. Tyvärr har ju arbetsmarknadsministern
            släppt upp den här försöksballongen. Den håller sig ännu svävande,
            men det är ingen lösning på det fundamentala problemet.
          </note>
          <note>
            Kommunerna måste av egen kraft få råd att anställa inom äldreomsorgen
            och sköta sin undervisning på rätt sätt. Hade det inte varit bättre
            om regeringen hade ägnat hela sin kraft åt att försöka få fram
            riktiga arbeten, t.ex. inom den privata sektorn och tjänstesektorn?
          </note>
          <note>
            Då hade kommunerna fått in nya, fräscha skattepengar och kunnat
            anställa den välutbildade personal som nu går arbetslös.
          </note>
          <note>
            När kommer ett förslag om riktiga jobb?
          </note>
          <note>
            Är det inte just dessa 55-plussare, som socialdemokraterna pratar
            så mycket om, som har byggt upp det välstånd vi nu har? Är de
            plötstligt inte värda avtalsenliga löner? Dessvärre handlar det
            också mest om kvinnlig arbetskraft. Det handlar om ett nyskapande
            av konstlade låglönejobb i tusental.
          </note>
          <note>
            I utskottets övervägande står det så vackert att det gäller att
            ta vara på 55-plussarnas stora kvaliteter.
          </note>
          <note>
            Samtidigt nämner man att de inte har tillräckligt hög kompetens
            för att konkurrera på arbetsmarknaden.
          </note>
          <note>
            Man talar om att 55-plussare skall hjälpa till att höja kvaliteten
            i exempelvis äldreomsorgen. Men om man vill höja kvaliteten kan
            man titta på betydligt bättre modeller. I Kalmar t.ex. har Kommunal
            reagerat mycket kraftigt och med full rätt. Där presenterar man
            en modell där den uppsagda utbildade personalen, som ofta är betydligt
            yngre, får möjlighet att komma tillbaka.
          </note>
          <note>
            Regeringens förslag är ett dråpslag mot äldre arbetslösa, de
            som hamnar i offentliga tillfälliga arbeten. De riskerar att för
            alltid vara borta från den reguljära arbetsmarknaden.
          </note>
          <note>
            Fru talman! Detta är ett dåligt förslag, som Folkpartiet säger
            nej till. Vi vet ju ännu inte hur många det handlar om, men vi
            vet att 150 miljoner kronor skall delas ut till kommunerna för
            att administrera denna verksamhet. Det är en mycket hög kostnad
            för en enda åtgärd!
          </note>
          <note>
            Nej, ta de 450 miljoner kronorna som finns avsatta i statsbudgeten
            för att rädda kommuner på fallrepet tillsammans med dessa 150
            miljoner och dela ut dem till alla kommuner, enligt de principer
            som finns.
          </note>
          <note>
            Kanske kan de då återanställa någon till avtalsenlig lön.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 3 INGRID BURMAN (v):
          </note>
          <note>
            Fru talman! I juli beslutade riksdagen att införa en ny arbetsmarknadspolitisk
            åtgärd riktad till långtidsarbetslösa över 55 år. Den kallas offentlig
            tillfällig anställning eller OTA.
          </note>
          <note>
            Vänsterpartiet avvisade förslaget. Vi pekade på att
          </note>
          <note>
            55 år inte är en åldergräns som skall föranleda synsättet att
            man inte duger på den ordinarie arbetsmarknaden. Det är dessutom
            svårt att se att OTA skulle leda till ökade chanser till ett reguljärt
            arbete.
          </note>
          <note>
            I stället riskerar åtgärden att bli en återvändsgränd. Äldre
            arbetslösa låses in i en sektor som enligt alla prognoser skall
            skäras ned ytterligare, med nya uppsägningar som följd. Där kommer
            man knappast att erbjudas anställning efter OTA, om inte kommunerna
            får mer pengar.
          </note>
          <note>
            Vi menar att risken är uppenbar att det inrättas ett underbetalt
            skikt av arbetande inom offentlig sektor.
          </note>
          <note>
            Människor som har måst lämna sina arbeten tvångsanvisas till
            offentlig sektor med a-kasseersättning plus ett alltför lågt stimulansbidrag.
            De ska säkra kvaliteten, som uppenbarligen brister i dag i kommuner
            och landsting, på grund av att andra människor med adekvat utbildning
            och erfarenhet har tvingats lämna sina anställningar efter de
            ekonomiska nedskärningar som skett.
          </note>
          <note>
            Fortfarande menar vi också att det finns en mängd oklara punkter
            i åtgärden. Ett exempel: Kommer människor att avstängas om de
            tackar nej? Är avsikten med åtgärden att tvångsanvisa äldre människor?
          </note>
          <note>
            Detta är en fråga som jag tycker att Kristina Zakrisson skall
            ta tillfället i akt och besvara i dag.
          </note>
          <note>
            Naturligtvis är det ett stort och reellt problem att många äldre
            i dag riskerar att hamna i långtidsarbetslöshet. Många är redan
            där, med ett meningslöst vandrande mellan passiva a-kasseperioder
            och ALU-
          </note>
          <note>
            projekt, som inte leder någonstans.
          </note>
          <note>
            Därför föreslog Vänsterpartiet i juli medel till rekryteringsstöd
            för att underlätta anställningar för denna grupp. Vi anvisade
            medel till beredskapsarbeten som skulle ge avtalsenliga löner.
            Vi ville öka konsumtionsutrymmet för offentlig sektor, dvs. vi
            förde faktiskt över pengar till kommuner och landsting så att
            de kunde anställa folk.
          </note>
          <note>
            Vi pekade också på andra förslag, som innebar ett projektarbete
            av utvidgad ALU-karaktär - allt för att fånga upp den här gruppen
            av äldre arbetslösa och för att försöka bygga broar som leder
            tillbaka till ett aktivt arbetsliv. Åtgärden riktar sig till hela
            arbetsmarknaden och även till den del som faktiskt nyanställer
            i dag.
          </note>
          <note>
            Men riksdagen avvisade dessa förslag, och en majoritet bestående
            av Socialdemokraterna och Centern drev igenom OTA. Vi i Vänsterpartiet
            anser fortfarande att åtgärden innebär ett ovärdigt slut på arbetslivet
            och att den borde avvisats av riksdagen. I
          </note>
          <note>
            stället skulle man ha anvisat medel enligt vårt förslag.
          </note>
          <note>
            Nu återkommer regeringen med ett förslag som innebär en tidigareläggning
            av åtgärden, och man tillför ett stimulansbidrag. Ett sådant har
            Vänsterpartiet krävt, men bidraget är för lågt. Vår kritik av
            grundförslaget kvarstår, men riksdagen har ju redan beslutat om
            att införa detta. Man har också avvisat alla alternativ, så för
            oss är det av underordnad betydelse om man inför det den 1 januari
            eller den 1 november.
          </note>
          <note>
            När nu åtgärden redan är bestämd, måste vi aktivt gå in och förbättra
            villkoren. Vi anser att man skall höja stimulansersättningen till
            65 kronor per dag. Det innebär ungefär 15 % över a-kassenivån
            och motsvarar ca 90 % av en inkomst. Det skulle i alla fall på
            något vis utjämna skillnaden mellan dem som i framtiden skall
            arbeta sida vid sida inom offentlig sektor, där den ena har full
            lön och den andra, enligt regeringens förslag, har 80-85 % i a-kassa
            och stimulansbidrag.
          </note>
          <note>
            Moderaterna, Folkkpartiet, kd och Miljöpartiet har i en gemensam
            reservation begärt avslag på tidigareläggningen av åtgärden, men
            man har inga alternativ.
          </note>
          <note>
            Man presenterar inga åtgärder som skulle kunna ersätta detta.
          </note>
          <note>
            Det tråkiga är alltså att vi i dag bara behandlar tidigareläggande
            av åtgärden. Vi kommer senare att behandla den aktiva arbetsmarknadspolitiken.
            Det känns ganska frustrerande att höra moderaterna prata om den
            stora arbetslösheten. De säger att ingenting händer och framhäver
            att den här tidigareläggningen är en stor katastrof. Samtidigt
            vet vi att moderaternas alternativ i den här reservationen är
            att man tar bort arbetsrätten, att man inför flexiblare löner
            och låglönejobb. För oss i Vänsterpartiet är detta ett ickealternativ.
          </note>
          <note>
            Vi delar alltså grunduppfattningen i den här reservationen och
            avvisar åtgärden i dess helhet, men frågan ligger inte där. Den
            handlar i stället om åtgärden skall tidigareläggas eller inte
            och om det skall utgå en särskild ersättning till dem som deltar
            i OTA.
          </note>
          <note>
            Vi i Vänsterpartiet kommer att avstå i omröstningen om tidigareläggningen.
            Vi gör det eftersom vårt alternativ till åtgärden redan har avvisats
            och eftersom våra nya förslag till en alternativ och aktiv arbetsmarknadspolitik
            kommer att behandlas vid ett senare tillfälle. I stället lyfter
            vi fram att ersättningsnivåerna i den här åtgärden måste höjas.
            Vi måste alltså se till att de människor som anvisas, och kanske
            tvångsanvisas, får en rimlig ersättning. Villkoren måste bli drägliga.
          </note>
          <note>
            Fru talman! Jag yrkar därför bifall till Vänsterpartiets reservation
            nr 3. Den innebär att om riksdagen nu fattar det här beslutet
            om en tidigareläggning skall ersättningen utöver a-kassan vara
            65 kr per dag.
          </note>
          <note type="speaker">
            Anf. 4 KENT OLSSON (m) replik:
          </note>
          <note>
            Fru talman! Det förvånar mig inte att Ingrid Burman inte uppfattar
            vad vi säger. Hon lyssnar inte riktigt.
          </note>
          <note>
            Vi har lagt fram ett flertal alternativ för att sänka arbetslösheten.
            I den motion som vi lade fram nu har vi bl.a. skrivit att vi anser
            att företagen skall kunna göra avdrag för dem som är äldre än
            55 år. Det hade
          </note>
          <note>
            Ingrid Burman kunnat höra att jag sade från talarstolen om hon
            hade lyssnat. Vi är helt övertygade om att det kommer att ge fler
            jobb. I övrigt har vi också lagt fram förslag till förbättrande
            av företagandet.
          </note>
          <note>
            Vi tror nämligen inte att det är den offentliga sektorn som kommer
            att bidra till att arbetslösheten bland människor över 55 år minskar.
            Vi har lagt fram förslag om sänkta skatter, bättre regler för
            företagare och en förändring av arbetsrätten. Vi är övertygade
            om att det ger fler jobb. Det är också i stort sett alla företagare
            övertygade om. Att Ingrid Burman inte tror det kan inte jag rå
            för. Man är ganska överens i Sverige i dag om att villkoren för
            arbetsrätten och villkoren för företagare måste förändras och
            att skatterna måste sänkas. Detta kommer att leda till fler jobb.
          </note>
          <note>
            Detta är några av de förslag som vi har presenterat. Vi kan inte
            rå för om de inte faller Vänsterpartiet i smaken.
          </note>
          <note type="speaker">
            Anf. 5 INGRID BURMAN (v) replik:
          </note>
          <note>
            Fru talman! Detta är problemet med den moderata politiken och
            den reservation som återfinns i betänkandet. Där står det att
            även de äldre kan göra en insats på den reguljära arbetsmarknaden.
            Vänsterpartiet delar den uppfattningen och för fram förslag som
            leder dit. Men sedan står det "om bara rätt förutsättningar ges".
          </note>
          <note>
            När jag läser moderaternas motioner och sedan tolkar vad "rätt
            förutsättningar" i reservationen som moderaterna står bakom innebär,
            är det just detta som har presenterats nu. Det handlar om att
            avveckla arbetsrätten, skapa en mer flexibel lönebildning, minska
            anslagen till den offentliga sektorn, nedmontera välfärden och
            rikta subventionerna till företagen. Men var hamnar då de långtidsarbetslösa
            äldre? De hamnar i arbeten där anställningsvillkoren inte är reglerade,
            i korttidsanställningar, i låglönejobb och utanför alla skyddssystem.
            Detta är anledningen till att Vänsterpartiet inte kan ställa sig
            bakom den här reservationen.
          </note>
          <note>
            De rätta förutsättningarna enligt den moderata politiken leder
            rakt in i ett utvidgat klassamhälle där de äldre kommer att ges
            de sämsta förutsättningarna.
          </note>
          <note type="speaker">
            Anf. 6 KENT OLSSON (m) replik:
          </note>
          <note>
            Fru talman! Jag vet inte om Ingrid Burman har läst den rapport
            som nyligen kommit från Arbetsmarknadsstyrelsen. Där finns en
            beskrivning av arbetsmarknaden för personer över 40 år. Läser
            man litet närmare i den kan man konstatera att en rubrik är
          </note>
          <note>
            Äldre får det allt svårare på arbetsmarknaden.
          </note>
          <note>
            Man konstaterar att med den politik som förs nu kommer antalet
            äldre arbetslösa att stiga till över
          </note>
          <note>
            100 000 redan innan år 2000 om det inte blir en konjunkturuppgång.
            Det är den politiken som vi inte kan ställa upp på. Det är dessutom
            så att vi faktiskt är förenade på oppositionssidan. Det är bara
            Vänsterpartiet, och givetvis också Centerpartiet, som följer med
            regeringen. Alla de övriga partierna ser att det inte går att
            föra den politik som Ingrid Burman säger att man skall föra. Det
            kommer inte fler jobb i den offentliga sektorn. De kommer i den
            privata sektorn.
          </note>
          <note>
            Då måste vi ge förutsättningar för detta. Det innebär bl.a. en
            förändrad arbetsrätt, sänkta skatter och andra förändringar som
            vi anser nödvändiga.
          </note>
          <note>
            Om dessa problem inte löses har vi sagt att vi är villiga att
            införa en åtgärd för dessa äldre människor som innebär ett avdrag
            på arbetsgivaravgifterna med upp till 50 % för att få företagen
            att anställa människor som kanske annars inte skulle få jobb.
            Vi lägger alltså fram oerhört många förslag. Det är framför allt
            viktigt att göra någonting för dessa människor och inte bara låta
            politiken gå framåt. Jag är litet förvånad över att Vänsterpartiet
            inte ser detta. I vanlig ordning vill man ha in mer bidrag i politiken.
          </note>
          <note type="speaker">
            Anf. 7 INGRID BURMAN (v) replik:
          </note>
          <note>
            Fru talman! Jag kan konstatera att Vänsterpartiet och Moderaterna
            har två saker gemensamt i den här frågan. Vi delar uppfattningen
            att OTA är en dålig åtgärd, och vi delar uppfattningen att vi
            måste ha riktade åtgärder för äldre långtidsarbetslösa. Men när
            vi kommer till hur dessa åtgärder skall se ut skiljer sig vår
            uppfattning.
          </note>
          <note>
            Den moderata politiken innebär att man minskar pengarna till
            kommuner och landsting och att man låter fler gå ut i öppen arbetslöshet.
            Det ger inte jobb åt någon - inte åt de långtidsarbetslösa äldre.
            I stället föreslås någon form av rea på äldre arbetslösa, dvs.
          </note>
          <note>
            man skall subventionera de företag som anställer -
          </note>
          <note>
            förmodligen över en längre period.
          </note>
          <note>
            För Vänsterpartiet handlar det om att bygga broar som leder tillbaka
            till arbetsmarknaden. Vi skall göra det genom aktiva arbetsmarknadspolitiska
            åtgärder.
          </note>
          <note>
            Här är synsätten väldigt skilda. De äldre skall inte reas ut.
            De äldre skall ledas in i det aktiva arbetslivet med anständiga
            arbetsvillkor. Det inkluderar trygghet i anställningen, den arbetsrättsliga
            lagstiftningen och en lönenivå som stämmer överens med vad vi
            är vana vid i Sverige.
          </note>
          <note>
            Där tror jag inte att Moderaterna och Vänsterpartiet kan enas.
            Jag tror att den här diskussionen också ger en bra beskrivning
            av varför Vänsterpartiet inte kan delta i den reservation som
            Moderaterna står bakom där man talar om "rätt förutsättningar".
          </note>
          <note type="speaker">
            Anf. 8 BARBRO JOHANSSON (mp):
          </note>
          <note>
            Fru talman! Regeringens förslag om OTA, offentliga arbeten för
            arbetslösa över 55 år, som vi nu debatterar, är ett bristfälligt
            förslag.
          </note>
          <note>
            Miljöpartiet ställer upp på den gemensamma reservationen. Vi
            avger den kanske inte på riktigt samma grunder som Moderaterna.
            Men vi tycker ändå att den kan avges gemensamt.
          </note>
          <note>
            Varför fokuserar regeringen just på de personer som är över 55
            år? Att säga att människor i just denna ålder skulle vara predestinerade
            till offentliga arbeten, att just dessa människor inte har en
            realistisk chans att få ett ordinarie arbete på arbetsmarknaden,
            är att ge upp. Varför inte i stället se till att det finns ordentliga
            resurser i den offentliga sektorn, så att det blir en bra verksamhet
            med riktiga jobb? Varför inte se till att människor som är anställda
            i den offentliga verksamheten får behålla sina jobb? Det kan bl.a.
            ske genom en ordentlig arbetstidsförkortning, något som vi i
          </note>
          <note>
            Miljöpartiet föreslår.
          </note>
          <note>
            Förslaget om offentliga arbeten har likheter med
          </note>
          <note>
            Miljöpartiets förslag om s.k. lokala arbetsmarknader.
          </note>
          <note>
            Det har vi lagt fram i motioner vid flera tillfällen och i en
            reservation till arbetsmarknadspolitiska kommitténs betänkande.
          </note>
          <note>
            Fru talman! Vi anser att åldersgränsen 55 år är olyckligt vald.
            Arbetslösheten är ingen generationsfråga. Människor som är under
            55 år och som inte bedöms kunna komma tillbaka på arbetsmarknaden
            skall ha en möjlighet att komma i fråga för offentliga arbeten.
            Därför behövs inte en nedre åldersgräns. Att som regeringen peka
            ut just människor över 55 år som destinerade för denna åtgärd
            är inte bra.
          </note>
          <note>
            Vi vill därför föreslå regeringen - det är Miljöpartiets förslag
            - att låta utreda hur en permanent lösning för s.k. lokala arbetsmarknader
            kan se ut.
          </note>
          <note>
            Utredningen skulle kunna belysa vilken sorts arbeten som kan
            komma i fråga bl.a. för att undvika konkurrens med den ordinarie
            arbetsmarknaden.
          </note>
          <note>
            Fru talman! Vi har även föreslagit att regeringen skall titta
            närmare på den s.k. Kalmarmodellen. Det har vi gjort i en arbetsmarknadspolitisk
            motion bl.a. i anslutning till sysselsättningspropositionen i
            somras.
          </note>
          <note>
            OTA för människor över 55 år slår undan benen för en kvalitetshöjare
            som Kalmarmodellen, som bygger på ett lokalt och fackligt inflytande.
            I försöksprojektet i Kalmar har man vänt på steken och sagt att
            personer i arbetsmarknadsåtgärder i princip skall kunna göra samma
            jobb som den ordinarie personalen. Dels får de a-kassa, dels får
            de 15 % av tidigare lön från kommunen. Det är dålig ekonomi att
            dra in på personalen i kommuner och landsting om staten senare
            ändå får betydande utgifter genom det insparade beloppet. Det
            kanske rör sig om 75 %.
          </note>
          <note>
            Det är klart att det inte är problemfritt att göra som man gjort
            i Kalmar. Kommunen kan övervältra kostnader på staten. Men det
            har man garderat sig mot i försöksprojektet i Kalmar. Man har
            gett ett veto till alla intressenter, kommuner, länsarbetsnämnden
            och de lokala organisationerna.
          </note>
          <note>
            Fru talman! För kommuner och landsting blir det mycket billigare
            med OTA-jobb än med de projekt som är kvalitetshöjande, liknande
            det i Kalmar. Härmed vill jag yrka bifall till reservation nr
            1 i betänkandet, även om vi som sagt har andra grunder för förslaget.
          </note>
          <note type="speaker">
            Anf. 9 KRISTINA ZAKRISSON (s):
          </note>
          <note>
            Fru talman! Som Ingrid Burman tidigare sade behandlar det här
            betänkandet tidigareläggandet av en av de åtgärder som vi fattade
            beslut om den 12 juli.
          </note>
          <note>
            Det handlar också om att det skall utgå en stimulansersättning
            på 45 kr per dag och om att förslaget även skall gälla försäkringskassorna.
            Det är alltså tre olika beslut som bygger vidare på det beslut
            vi tog i somras.
          </note>
          <note>
            Som många har sagt är det här en ny åtgärd. Vi kan inte alldeles
            säkert veta hur den faller ut, eftersom den är ny och skall prövas.
            Alla åtgärder är värda att prövas i dag med det arbetsmarknadsläge
            vi har. Personligen tror jag att det är en mycket bra åtgärd.
          </note>
          <note>
            Många av de här människorna har varit ute i yrkeslivet länge
            och har mycket kvar att ge. Tyvärr har de mycket svårt att få
            ett jobb.
          </note>
          <note>
            Det var någon som sade att arbetslösheten inte är en generationsfråga.
            Problemet är att det är svårare för den här gruppen än för andra
            grupper. Ungefär
          </note>
          <note>
            10 % av de arbetslösa mellan 55 och 65 år får ett nytt jobb.
            De har en mycket svår och utsatt situation. Jag är övertygad om
            att många människor kan göra väldigt mycket. Ta t.ex. barnomsorgen.
            Jag skulle gärna se att vi fick in äldre människor i barnomsorgen.
          </note>
          <note>
            Många barn har inte kontakt med äldre i dag. Jag skulle speciellt
            välkomna att männen kom in i barnomsorgen. Jag tror att den här
            åtgärden kan vara positiv på många områden.
          </note>
          <note>
            Man pratar mycket om att det är ovärdigt att komma in i offentlig
            sektor genom OTA. Jag tycker tvärtom att det är värdigt att få
            arbeta. Att någon som har jobbat i 20-40 år plötsligt inte har
            något jobb att gå till på dagarna tycker jag däremot är ovärdigt.
          </note>
          <note>
            Det finns de som tycker att det här är time out. De frågar sig
            hur en 55-åring skall känna sig, om han klarar jobbet.
          </note>
          <note>
            Allt det här går att pröva. Skulle det visa sig att en person
            kommer in i en förvaltning eller verksamhet som inte alls passar
            är jag övertygad om att det går att ändra. Jag är också övertygad
            om att många kommer att tycka att det passade alldeles utmärkt.
          </note>
          <note>
            Jag tycker också att det är bra att regeringen föreslår en stimulansersättning.
            Det här är en tidsmässigt långvarig åtgärd. Den kommer att kunna
            pågå under 2
          </note>
          <note>
            år och 2 månader - november och december. Jag tycker att det
            är bra att vi börjar i november. Det kan hända att man i dag inte
            vet exakt vad de här människorna skall göra. Men på många ställen
            har man säkert förslag. 1 000 personer kanske kan börja direkt.
            Kanske kan 2 000 eller 3 000 personer göra det.
          </note>
          <note>
            Det är väl jättebra! Ju fler som kommer ut på arbetsmarknaden
            desto bättre. Jag tycker alltså att det här är en bra åtgärd,
            och jag tror att den kan få många positiva effekter.
          </note>
          <note>
            Det talas om att offentlig sektor behöver mer personal. Vi vet
            alla att offentlig sektor inte nyanställer i dag. Garantin för
            att ordinarie personal inte undanträngs är att facket och arbetsgivaren
            tillsammans kommer överens om var människorna kan tas in. De skall
            dessutom göra sådant arbete som i dag inte utförs.
          </note>
          <note>
            Har man varit ute i industrin och haft ett tungt och hårt jobb
            tror jag att det kan vara riktigt trevligt att känna att man får
            göra något som innebär att man verkligen lyfter verksamheten.
            Man får vara med om att sätta guldkant på tillvaron. Jag har svårt
            att förstå alla negativa invändningar.
          </note>
          <note>
            Kritikerna menar också att det finns andra åtgärder som är bättre.
            Men den här åtgärden hindrar inte andra åtgärder. Det går fortfarande
            att göra även andra saker. Det här är en lösning, och den här
            gruppen behöver många olika lösningar. Vi vet också att de som
            är långtidsarbetslösa ofta blir isolerade hemma och till slut
            tappar självkänslan. De får ännu svårare att komma ut på arbetsmarknaden.
            Nu bryts kanske isoleringen. De kommer ut, träffar folk och upptäcker
            att det finns andra jobb. Jag tycker som sagt att det här är en
            bra åtgärd. Jag tror att den kan höja kvaliteten inom många områden.
            Jag tror också att den höjer kvaliteten för dem som är arbetslösa.
          </note>
          <note>
            Jag yrkar bifall till utskottets hemställan och avslag på motionerna.
          </note>
          <note type="speaker">
            Anf. 10 KENT OLSSON (m) replik:
          </note>
          <note>
            Fru talman! Det var intressant att höra att Kristina
          </note>
          <note>
            Zakrisson var litet tveksam till sitt eget förslag. Hon sade
            att hon tror att detta förslag är bra, men om det inte är det
            så får man väl ändra det. Det är ju ingen ovanlig socialdemokratisk
            politik - man ändrar det man säger från den ena stunden till den
            andra.
          </note>
          <note>
            Låt oss titta på en del av det som vi från moderat håll har kritiserat.
            Socialdemokraterna säger att detta kan innebära en kvalitetshöjning
            inom den offentliga sektorn. Då frågar jag mig för det första:
            Vad vill
          </note>
          <note>
            Socialdemokraterna med den offentliga sektorn? Vill de att den
            skall få mer arbetskraft eller inte? Det är intressant att veta.
            Om man vill att den skall få mer arbetskraft är det bra om man
            tillför mer pengar. Om man inte vill det, är det tveksamt om en
            byggnadsjobbare som har jobbat som en sådan i hela sitt liv höjer
            kvaliteten inom barnomsorgen. Är inte det ett litet konstigt sätt
            att resonera?
          </note>
          <note>
            Dessutom tror Socialdemokraterna inte riktigt själva på detta,
            eftersom de sedan säger att det är tveksamt om det är tillräcklig
            stimulans att gå ut i arbete, och därför tillför ytterligare 45
            kr per dag. För det andra måste jag fråga: Hur har dessa 45 kr
            en fördelningsmässig grund? Var ligger det fördelningsmässiga
            i detta?
          </note>
          <note>
            Det viktiga hade varit att Socialdemokraterna hade tagit till
            sig en politik som förändrar förutsättningarna. Med andra ord:
            Gör de erforderliga ändringarna i arbetsrätten! Kom äntligen fram
            med förslag på området! Genomför skattesänkningar så att företagsamheten
            börjar komma i gång! Det är då äldre människor får jobb - inte
            genom att de konstlat går bredvid och kvalitetshöjer utan att
            egentligen få göra något, för att återge vad Kristina Zakrisson
            sade.
          </note>
          <note>
            Tala om varför Socialdemokraterna inte genomför de förändringar
            i företagen som ger jobb, Kristina
          </note>
          <note>
            Zakrisson! Varför tillför man i stället detta som skall vara
            en kvalitetshöjning, men ändå inte är något jobb?
          </note>
          <note type="speaker">
            Anf. 11 KRISTINA ZAKRISSON (s) replik:
          </note>
          <note>
            Fru talman! Jag tror att Kent Olsson missförstod mig avsiktligt.
            Jag sade inte att man skall ändra förslaget om åtgärderna. Jag
            tycker att det är bra, och jag tror inte att man behöver ändra
            det. Men om t.ex. en arbetslös byggnadsarbetare blir placerad
            inom barnomsorgen, och man upptäcker efter en eller två veckor,
            eller en månad, att det inte var rätt placering för just den människan
            så går säkert den placeringen att ändra. Åtgärden i sig tycker
            jag är bra. Den behöver inte ändras.
          </note>
          <note>
            Det finns tydligen väldigt många bra förslag från
          </note>
          <note>
            Moderaterna om hur man skall minska arbetslösheten.
          </note>
          <note>
            Det var himla synd att Moderaterna inte använde sig av de förslagen
            under den förra mandatperioden. Då kanske inte arbetslösheten
            hade ökat så mycket. En del av dessa förslag kanske inte är så
            effektiva som
          </note>
          <note>
            Moderaterna vill låta påskina.
          </note>
          <note>
            Det som är fördelningsmässigt riktigt i att betala
          </note>
          <note>
            45 kr per dag till alla tycker vi Socialdemokrater är att ersättningen
            inte utgår procentuellt av tidigare lön.
          </note>
          <note>
            Alla - oavsett om man har haft hög eller låg lön - får samma
            stimulansersättning.
          </note>
          <note type="speaker">
            Anf. 12 KENT OLSSON (m) replik:
          </note>
          <note>
            Fru talman! Det är inte rätt för denna person, sade
          </note>
          <note>
            Kristina Zakrisson. Det innebär att hon fortfarande är ganska
            tveksam till om detta är ett bra förslag. Hon säger att en person
            kanske inte hamnar på rätt plats, men att detta ändå skall införas.
            Det visar hur otydligt förslaget är. Om jag skulle vara en arbetslös
            före detta byggnadsarbetare skulle då inte jag med glädje se fram
            emot att gå in i detta, och slussas mellan olika arbeten i den
            offentliga sektorn.
          </note>
          <note>
            När Moderaterna satt i regeringen minskade faktiskt arbetslösheten
            under den sista tiden med 1 000
          </note>
          <note>
            personer per dag. Nu ökar arbetslösheten med 1 000
          </note>
          <note>
            personer per vecka. Vi har en enormt hög arbetslöshet. Den är
            betydligt högre än när Moderaterna hade regeringsmakten, trots
            att konjunkturerna nu är bättre än då. Detta är helt klara fakta.
          </note>
          <note>
            Skall den fördelningspolitiska profilen på stimulansersättningen
            bara vara en liten del? Behöver inte a-kassan ha en fördelningsmässig
            profil, när denna ersättning skall ha det? Jag tycker inte att
            den socialdemokratiska politiken går ihop. Jag väntar med spänning
            på att Kristina Zakrisson skall förklara detta så att jag sedan
            kan gå nöjdare ifrån denna kammare.
          </note>
          <note type="speaker">
            Anf. 13 KRISTINA ZAKRISSON (s) replik:
          </note>
          <note>
            Fru talman! Kent Olsson vill fortfarande hävda att jag är tveksam
            till förslaget, att jag tycker att det är otydligt och att jag
            tror att detta kommer att bli fel.
          </note>
          <note>
            Det jag försöker säga är att jag är medveten om att om flera
            tusen personer går ut i en åtgärd som jag tycker är bra - jag
            är övertygad om att den kommer att visa sig vara jättebra - kan
            det vara så att någon person av alla dessa inte hamnar på rätt
            plats första gången. Då skall vi naturligtvis vara beredda att
            ändra på det.
          </note>
          <note>
            Men jag tror att 95 % kommer att visa sig vara på rätt plats
            redan från början. Dessa människor kommer naturligtvis inte bara
            att kastas ut, utan man kommer att titta på vad de gör i dag,
            vad de skulle vilja göra och var det behövs folk. Den arbetslöse
            kan säkert prata för sig, och den person som tar emot den arbetslöse
            kan säkert också prata med honom eller henne.
          </note>
          <note>
            Jag förutsätter att man kan ha en dialog där man resonerar om
            vad som kan vara lämpligast för just den här personen, och var
            han eller hon kan göra mest nytta.
          </note>
          <note>
            Om man känner att man gör nytta tror jag också att man trivs.
            Tveksamheten gäller alltså inte alls om ifall förslaget eller
            beslutet är bra. Åtgärden är mycket vettig, och jag ser fram emot
            den.
          </note>
          <note>
            Om man vill jämföra när arbetslösheten har ökat eller minskat
            väljer man förstås gärna en tidpunkt när den inte ökade, dvs.
            mandatperiodens sista tid. Man kanske måste se till helheten -
            till vad som hände under hela mandatperioden.
          </note>
          <note type="speaker">
            Anf. 14 SIRI DANNAEUS (fp) replik:
          </note>
          <note>
            Fru talman! Kristina Zakrisson pratar om att man prövar alla
            åtgärder. Varför vågar man då inte pröva de åtgärder som vi i
            Folkpartiet har föreslagit? Vi tror på väldigt många jobb inom
            tjänstesektorn, t.ex. i hushållssektorn. Det skulle vara intressant
            med åtminstone en försöksballong ifrån socialdemokratiskt håll.
          </note>
          <note>
            Jag frågade om man kommer att tvingas in i åtgärden? Mister man
            sin a-kassa om man säger nej? Jag tycker att det är väldigt viktigt
            att få svar på dessa frågor. Kristina Zakrisson pratar om att
            man skall ändra i åtgärden. Skall dessa människor bli några som
            hoppar från det ena till det andra? Det tror jag inte är något
            bra system.
          </note>
          <note>
            De skall ut och lyfta verksamheten, sägs det. Men det är inte
            så lätt för en 55-plussare att komma ut på ett ålderdomshem och
            lyfta verksamheten. Att jobba inom omsorgen är väldigt jobbigt,
            och dessutom måste man kunna oerhört mycket. Det är inget man
            lär sig under en kort period.
          </note>
          <note>
            Politiker skall skapa förutsättningar för nya riktiga jobb, tycker
            jag. De skall inte hålla på med den ena efter den andra försöksballongen.
            De som är över 55
          </note>
          <note>
            år gamla är naturligtvis en grupp som vi måste göra någonting
            bra för. Titta t.ex. på hushållssektorn. Det verkar som om Socialdemokraterna
            har mist framtidstron. De tror inte att det finns några andra
            jobb än inom den offentliga sektorn. Har de gett upp alldeles?
          </note>
          <note>
            Om man inte tror på någonting går det inte heller att göra någonting
            - det är helt klart.
          </note>
          <note type="speaker">
            Anf. 15 KRISTINA ZAKRISSON (s) replik:
          </note>
          <note>
            Fru talman! Att döma av de kommentarer som fällts hittills upplever
            jag att det är oppositionen som inte tror på någonting. Man söker
            bara problemen, och ser bara det negativa. Man säger att det kommer
            att dröja väldigt länge för dem som kommer ut att lära sig vad
            de skall göra.
          </note>
          <note>
            Som jag sade tidigare förutsätter jag att man resonerar med dem
            som skall ut. Man ser till den kompetens de har sedan tidigare
            och till vad de skulle vilja göra. Jag är övertygad om att detta
            kommer att vara positivt - för dem som kommer ut och för dem som
            får del av detta på annat sätt.
          </note>
          <note>
            Det gäller inte en så väldigt kort period. Det kan handla om
            upp till två år. Då hinner man säkert komma in väldigt bra i verksamheten.
          </note>
          <note>
            Siri Dannaeus frågade varför vi inte vågar pröva någonting. Men
            det här är ju ett sätt! Vi prövar en åtgärd nu. Jag tror att den
            kommer att visa sig vara väldigt bra. Jag måste säga att jag blir
            förvånad över att man kan haka upp sig så till den milda grad
            på att jag säger att jag tycker att om en av flera tusen personer
            hamnar på fel plats skall han eller hon kunna byta.
          </note>
          <note>
            Det tycker jag är självklart. Jag hoppas verkligen att de som
            skall jobba med denna åtgärd - arbetsförmedling, kommuner och
            landsting - inte bara söker problemen utan också ser det positiva.
          </note>
          <note type="speaker">
            Anf. 16 SIRI DANNAEUS (fp) replik:
          </note>
          <note>
            Fru talman! Det är inte så att man inte tror på någonting bara
            för att man opponerar sig, Kristina
          </note>
          <note>
            Zakrisson.
          </note>
          <note>
            Skall jag få svar på frågan om hur det går med akassan för den
            som säger nej? Det var en av de frågor jag ställde, och jag har
            ännu inte fått svar på den.
          </note>
          <note type="speaker">
            Anf. 17 KRISTINA ZAKRISSON (s) replik:
          </note>
          <note>
            Fru talman! För den här åtgärden gäller precis samma regler som
            för alla andra arbetsmarknadspolitiska åtgärder. När det gäller
            om man kan säga nej eller inte gäller alltså precis samma regler
            som för den som är över 55 år och har a-kassa. Det här är alltså
            inget undantag.
          </note>
          <note type="speaker">
            Anf. 18 INGRID BURMAN (v) replik:
          </note>
          <note>
            Fru talman! Förslaget innebär enligt betänkandet att man skall
            satsa på kvalitetshöjande åtgärder. För mig är det en motsägelse.
            Vad som händer när förslaget genomförs är att man anvisar äldre
            arbetslösa, som ofta kommer att ha en annan bakgrund än de som
            arbetar inom den offentliga sektorn. Hittills har vi haft synen
            att de anställda inom den offentliga sektorn skall ha en adekvat
            utbildning och ha erfarenheter av yrkesområdet. Vi har utbildade
            undersköterskor, vi har utbildade barnsköterskor, vi har utbildade
            förskollärare. Vi har haft synen att vi skall ha en hög kvalitet
            på personalen i den offentliga sektorn, och vi har alltid haft
            det.
          </note>
          <note>
            Nu har den offentliga sektorn åderlåtits på över
          </note>
          <note>
            100 000 anställda, och då skall vi återställa kvaliteten genom
            att anvisa kanske arbetslösa äldre byggnadsarbetare eller arbetslösa
            äldre verkstadsmekaniker! Jag skulle gärna vilja höra Kristina
            Zakrissons kommentar till detta sätt att höja kvaliteten.
          </note>
          <note>
            Jag har ytterligare en fråga. Man placeras i OTA
          </note>
          <note>
            upp till två år om man tvångsplaceras enligt Kristina
          </note>
          <note>
            Zakrissons tolkning. Samtidigt tickar a-kassedagarna, och man
            undantas från andra aktiva arbetsmarknadspolitiska åtgärder. Kan
            Kristina Zakrisson se att detta kan ge inlåsningseffekter och
            bli ett problem?
          </note>
          <note type="speaker">
            Anf. 19 KRISTINA ZAKRISSON (s) replik:
          </note>
          <note>
            Fru talman! Jag har svårt att se varför man skulle säga att kvaliteten
            sjunker. Kraven på de ordinarie fast anställda sjunker inte på
            något sätt. Det är precis samma krav fortfarande. De som har de
            ordinarie jobben skall naturligtvis ha adekvat utbildning och
            erfarenhet - allt det som vi har krävt tidigare. De här människorna
            blir ett ytterligare komplement. Den behöriga personalen med adekvat
            utbildning kommer att finnas kvar. Jag är övertygad om att den
            som är arbetsledare på en barnstuga där det finns utbildad personal
            kan se var de människor med annan bakgrund som tillkommer gör
            mest nytta och hur den extra resursen kan användas för att det
            skall höja kvaliteten på verksamheten.
          </note>
          <note type="speaker">
            Anf. 20 INGRID BURMAN (v) replik:
          </note>
          <note>
            Fru talman! Jag kan inte dela Kristina Zakrissons optimism. Jag
            ser stora faror i att man har låtit över
          </note>
          <note>
            100 000 väl kvalificerade människor med yrkesutbildning, kompetens
            och erfarenhet lämna den offentliga sektorn och att man sedan
            säger att det är en kvalitetshöjning att plocka in människor som
            har erfarenheter och kunskaper inom helt andra områden.
          </note>
          <note>
            Jag har svårt att få den ekvationen att gå ihop.
          </note>
          <note>
            Min andra fråga skulle jag också vilja ha svar på.
          </note>
          <note>
            Placeringen i OTA innebär ju att vi lyfter ut de äldre ur arbetsmarknadspolitiken
            i övrigt, den arbetsmarknadspolitik som förhoppningsvis leder
            vidare och tillbaka in i arbetslivet, och placerar dem i den här
            åtgärden i drygt två år. Samtidigt tickar akassedagarna och därmed
            ersättningen. De blir alltså undantagna från aktiva arbetsmarknadspolitiska
            åtgärder. Den offentliga sektorn kommer ju knappast att anställa
            personer som är över 55 år och har placerats i
          </note>
          <note>
            OTA. Kan Kristina Zakrisson se det problem som jag beskriver?
          </note>
          <note type="speaker">
            Anf. 21 KRISTINA ZAKRISSON (s) replik:
          </note>
          <note>
            Fru talman! Att väldigt många offentliganställda har fått lämna
            sina arbeten under de senaste åren finns det orsaker till som
            inte alls är kopplade till den här åtgärden och som inte kan avhjälpas
            genom den här åtgärden. Sådana resonemang har jag hela tiden motsatt
            mig när den diskussionen kommit upp. Jag anser, som Ingrid Burman,
            att där vi behöver fast anställda personal inom den offentliga
            sektorn skall vi också arbeta för att vi kan uppnå det. Det här
            är alltså inte ett sätt att ersätta fast anställd personal.
          </note>
          <note>
            Det här är ett sätt att få ut de långtidsarbetslösa i aktiva
            arbetsmarknadspolitiska åtgärder. Det är inte ett sätt att lyfta
            ut de arbetslösa ur aktiva arbetsmarknadspolitiska åtgärder -
            det här är en aktiv åtgärd.
          </note>
          <note>
            Det här är alltså ett sätt att höja kvaliteten i den offentliga
            sektorn, men inte på något sätt att ersätta ordinarie personal.
          </note>
          <note type="speaker">
            Anf. 22 BARBRO JOHANSSON (mp) replik:
          </note>
          <note>
            Fru talman! Kristina Zakrisson sade att man lyssnar på förslag.
            Jag vill då bara först återkomma till att man skulle kunna titta
            närmare på den utredning av lokala arbetsmarknader som vi har
            nämnt och som gäller personer som inte anses kunna komma tillbaka
            till arbetsmarknaden. När man utpekar dem som kallas 55-plus som
            några som sitter i samma båt tycker jag att det är fel.
          </note>
          <note>
            Likadant vill jag att man skall titta närmare på
          </note>
          <note>
            Kalmarmodellen. OTA blir ju billigare för kommunerna eftersom
            det också ger en lägre ersättning.
          </note>
          <note>
            Jag vill ställa samma fråga som Siri Dannaeus:
          </note>
          <note>
            Vad händer om man säger nej? På den svarade Kristina Zakrisson
            att samma regler skall gälla här som för andra som har a-kassa.
            Skärpta regler genomfördes ju i januari i år. Där sägs det att
            man kan mista akasseersättningen om man säger nej till den här
            åtgärden. Om detta skall gälla för dem som är 55 år tycker inte
            jag att det är ett värdigt slut på arbetslivet för den som har
            arbetat ett helt liv. Om man inte tycker att man kan utföra detta
            arbete utan säger nej till att gå in i OTA-åtgärder och då mister
            sin a-kassa är det absolut inte något värdigt slut på arbetslivet.
            I så fall tycker vi att det skulle finnas särregler för just OTA,
            där man undantar från detta, eftersom OTA också är en säråtgärd.
          </note>
          <note type="speaker">
            Anf. 23 KRISTINA ZAKRISSON (s) replik:
          </note>
          <note>
            Fru talman! Det kanske kan vara på sin plats att påminna om att
            vi i dag debatterar tidigareläggningen av den här åtgärden, som
            vi redan har fattat beslut om.
          </note>
          <note>
            Andra eventuella goda förslag att minska arbetslösheten får vi
            debattera vid ett annat tillfälle. Det går säkert bra att lägga
            fram alla goda förslag vid utskottets sammanträden.
          </note>
          <note>
            Det är ju så med arbetsmarknadspolitiska åtgärder att de erbjuds
            människor som man tror att de kan vara en bra lösning för i stället
            för arbetslöshet. Samma regler gäller naturligtvis som för alla
            andra som är arbetslösa och uppbär a-kasseersättning. Om arbetsförmedlingen
            bedömer att det här är en lämplig åtgärd och erbjuder den, därför
            att det inte finns något som är bättre, t.ex. ett fast jobb, som
            ju vore det allra bästa, är det upp till den arbetssökande att
            avgöra om man vill vara med i de här åtgärderna eller om man tycker
            att man själv skall hitta lösningarna.
          </note>
          <note type="speaker">
            Anf. 24 BARBRO JOHANSSON (mp) replik:
          </note>
          <note>
            Fru talman! Men har man något val, Kristina
          </note>
          <note>
            Zakrisson, om man riskerar att mista akasseersättningen? Som
            Ingrid Burman sade tickar ju a-kassedagarna vidare. Har man något
            val?
          </note>
          <note type="speaker">
            Anf. 25 KRISTINA ZAKRISSON (s) replik:
          </note>
          <note>
            Fru talman! Det är väl som vi har konstaterat många gånger förut:
            När man befinner sig i den situation som långtidsarbetslösa gör
            har man inte så många valmöjligheter. Vad man absolut vill är
            ju att komma ut på arbetsmarknaden igen och få ett jobb. Jag menar
            att arbetsförmedlingarna är kompetenta att se vilka åtgärder som
            möjligen skulle kunna göra att man kom ut på arbetsmarknaden igen.
            Valet man har är ju att samarbeta för att komma ut på arbetsmarknaden
            igen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            6 § ILO:s konvention och rekommendation om deltidsarbete
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU3
          </note>
          <note>
            ILO:s konvention och rekommendation om deltidsarbete (skr. 1995/96:158)
          </note>
          <note type="speaker">
            Anf. 26 INGRID BURMAN (v):
          </note>
          <note>
            Fru talman! ILO:s konvention och rekommendation om deltidsarbete
            grundar sig på principen att deltidsanställda bör omfattas av
            samma skyddsnät, förmåner och utvecklingsmöjligheter som heltidsanställda.
            Regeringen och arbetsmarknadsutskottets majoritet säger sig dela
            denna uppfattning, men när det gäller att gå från ord till handling,
            dvs. att ratificera konventionen och vidta nödvändiga åtgärder
            för att principen skall gälla och införas i Sverige, säger man
            nej.
          </note>
          <note>
            Man hänvisar till att regeringen inte kan garantera att deltidsanställda
            ges samma lönenivå som heltidsanställda och att det är en fråga
            för parterna. Det är ett något udda argument, enligt mitt sätt
            att se det. Om jag skulle vända på det argumentet innebär det
            faktiskt att regeringen och utskottets majoritet säger att man
            accepterar att deltidsanställda lönediskrimineras och att man
            inte avser att vidta någon åtgärd. Jämför jag med andra områden
            ser jag att riksdagen har sagt att det är viktigt att vi som lagstiftare
            faktiskt lagstiftar om icke-diskriminering i Sverige. Det har
            aldrig ansetts gripa in i den fria förhandlingsrätten.
          </note>
          <note>
            Ett exempel är jämställdhetslagens förbud mot diskriminering
            på grund av kön. Där har vi lagstiftat.
          </note>
          <note>
            Vi har inte alls tyckt att det har gripit in i någon fri förhandlingsrätt.
            Ett annat exempel är lagen om anställningsskydd och turordningsreglerna.
            Det är en icke-diskrimineringslag. Vi har sagt att det är så viktigt
            att vi lagstiftar om det.
          </note>
          <note>
            Detta är två exempel då lagstiftaren har ansett att behovet av
            skydd mot diskriminering är så starkt att man tar en lagstiftning.
            Man lyfter ifrån parterna denna lagstiftning.
          </note>
          <note>
            Att deltidsanställda inte skall diskrimineras på grund av sin
            anställningsform är något som ILO har insett, och som borde vara
            självklart även i Sverige.
          </note>
          <note>
            Det är inte minst en viktig jämställdhetsfråga, då merparten
            av de nästan en miljon anställda som arbetar deltid är kvinnor.
          </note>
          <note>
            I Sverige i dag diskrimineras deltidsarbetslösa också på annat
            sätt. Ett exempel är den s.k. begränsningsregeln i arbetslöshetsförsäkringen,
            som innebär att man som deltidsarbetslös åker ut ur systemet efter
            ett år. I ILO:s konvention står det följande:
          </note>
          <note>
            "Lagstadgade sociala trygghetssystem som baseras på yrkesverksamhet
            skall anpassas så att deltidsarbetande åtnjuter villkor som är
            likvärdiga de villkor som jämförbara heltidsarbetande har". En
            ratificering av ILO-
          </note>
          <note>
            konventionen skulle innebära att Sverige måste ta bort begränsningsregeln
            ur a-kasseförsäkringen. Det tycker jag vore bra.
          </note>
          <note>
            När det gäller deltidsanställdas rätt till fler arbetstimmar
            saknas det i dag bestämmelser i svensk lagstiftning för att underlätta
            för deltidsanställda att gå upp i arbetstid. ILO-konventionen
            pekar på att den typen av regler bör införas i de länder som ratificerar
            konventionen. Även här måste både lag och avtal kompletteras i
            Sverige, så att arbetstagarna får denna möjlighet och får ett
            inflytande över arbetstidens längd och förläggning.
          </note>
          <note>
            För Vänsterpartiet känns det mycket underligt att den regering
            som åker ut i världen och vinner internationella utmärkelser inom
            jämställdhetsområdet inte förmår eller inte vill vidta åtgärder
            i sitt eget land för att säkerställa en icke-diskriminering av
            deltidsanställda, varav de flesta är kvinnor.
          </note>
          <note>
            Det är också underligt att både regeringens proposition och utskottsmajoritetens
            betänkande undviker att diskutera den diskriminerande regeln i
            arbetslöshetsförsäkringen. Man har argumentet att man inte skall
            gripa in i den fria förhandlingsrätten, men den diskriminerande
            regeln i arbetslöshetsförsäkringen råder ju lagstiftaren över.
            Vi har infört den. Vi kan ta bort den. Man tar inte heller upp
            kravet på att underlätta för deltidsanställda att få fler timmar.
            I stället gömmer man sig bakom argumentet att lönebildningen är
            parternas ansvar och att det skulle förhindra oss att ratificera
            konventionen, även om det faktiskt innebär en lönediskriminering
            i Sverige på grund av anställningsformen.
          </note>
          <note>
            Om man nu skulle godta det argumentet tvingas man i alla fall
            konstatera att de andra områdena, dvs.
          </note>
          <note>
            regeln i arbetslöshetsförsäkringen och diskrimineringen av deltidsanställda,
            är något som vi helt och fullt råder över i Sveriges riksdag och
            som borde slopas, med eller utan ILO-konvention.
          </note>
          <note>
            I Vänsterpartiet menar vi att Sverige skall ratificera konventionen
            om deltidsarbete och också vidta de åtgärder som krävs i konventionen.
            Vi skall lagstifta mot lönediskriminering av deltidsanställda.
            Vi skall säkerställa arbetstagarnas inflytande över arbetstidens
            längd och förläggning. Vi skall ge deltidsanställda förtursrätt
            till fler arbetstimmar, när sådana finns tillgängliga på en arbetsplats,
            och vi skall slopa begränsningsregeln i arbetslöshetsförsäkringen
            för deltidsarbetlösa.
          </note>
          <note>
            Fru talman! Jag yrkar bifall till reservation nr 1.
          </note>
          <note type="speaker">
            Anf. 27 BARBRO JOHANSSON (mp):
          </note>
          <note>
            Fru talman! Det viktiga i ILO:s konvention är att diskriminering
            av deltidsanställda, som till största delen är kvinnor, skall
            förhindras vad gäller ekonomiska förmåner och skydd. Det som gäller
            för heltidsanställda skall gälla för deltidsanställda.
          </note>
          <note>
            Miljöpartiet begär i sin motion att Sverige bör gå före och ratificera
            konventionen och begära en officiell tolkning av den svårtolkade
            artikel 5 om att deltidsarbetaren skall ha en grundlön som utgår
            från en heltidslön.
          </note>
          <note>
            Miljöpartiets reservation i betänkandet är en markering till
            regeringen om att Sverige bör gå före och visa andra länder som
            inte har kommit lika långt.
          </note>
          <note>
            Detta bör inte vara en svårighet, tycker Miljöpartiet.
          </note>
          <note type="speaker">
            Anf. 28 LAILA BJURLING (s):
          </note>
          <note>
            Fru talman! Under denna punkt behandlar vi regeringens skrivelse
            angående ILO:s konvention och rekommendation om deltidsarbete.
            ILO:s konventioner och rekommendationer skall behandlas av medlemsstaterna
            inom 18 månader, och resultatet av behandlingen skall återrapporteras.
          </note>
          <note>
            Regeringen föreslår i sin skrivelse att Sverige för närvarande
            inte skall ratificera konventionen, och arbetsmarknadsutskottet
            instämmer i regeringens förslag. Konventionen innehåller regler
            som skall göra att deltidsarbetande och heltidsarbetande skall
            ha samma villkor på arbetsmarknaden. Det är en inställning och
            en grundsyn som både regeringen och utskottet i allra högsta grad
            delar. Varför vill vi då inte anta den?
          </note>
          <note>
            Här i Sverige var det 26 % år 1994 av arbetskraften som arbetade
            deltid. Delar man upp det på kvinnor respektive män ser vi att
            det av männen endast är
          </note>
          <note>
            11 % som arbetar deltid, medan det bland kvinnorna är över 40
            %. Därför skulle man kunna säga, som
          </note>
          <note>
            Ingrid Burman gör, att deltidsfrågan är en kvinnofråga och att
            skrivelsen handlar om kvinnors arbetsvillkor.
          </note>
          <note>
            Diskrimineras deltidsarbetande kvinnor på arbetsmarknaden? Låt
            oss titta närmare på de regler som ILO föreslår och hur vi reglerar
            dessa frågor i dag i Sverige.
          </note>
          <note>
            1. Garanti om samma skydd när det gäller organisations- och förhandlingsrätt,
            arbetarskydd och diskriminering i anställningen. Organisations-
            och förhandlingsrätten regleras i lagen om medbestämmande i arbetslivet
            och i lagen om facklig förtroendemans ställning. Där görs ingen
            skillnad på heltids- och deltidsarbetande. Arbetarskyddet regleras
            i arbetsmiljölagen, och diskriminering i arbetslivet regleras
            bl.a.
          </note>
          <note>
            i jämställdhetslagen. Inte heller här finns någon skillnad för
            heltider och deltider.
          </note>
          <note>
            2. De lagstadgade sociala trygghetssystemen skall anpassas så
            att likvärdiga villkor gäller för alla anställda. Här handlar
            det bl.a. om pensioner och arbetslöshetsförsäkring. I några avseenden
            är förmånerna här beroende av vissa lägsta gränser för att över
            huvud taget komma i fråga för förmånen. Det gäller akassan och
            delpensionen. Konventionen tillåter att deltidsarbetande vars
            arbetstid understiger vissa specificerade tröskelnivåer undantas
            från reglerna. Undantagen skall i så fall anges i rapporten till
            ILO.
          </note>
          <note>
            3. Skydd vid havandeskap och barnsbörd, anställningens upphörande,
            betald semester och ledighet vid sjukdom. Dessa förhållanden regleras
            i bl.a. semesterlagen, föräldraledighetslagen, lagen om anställningsskydd
            och lagen om allmän försäkring. Ingen av dessa lagar skiljer på
            heltidsanställda och deltidsanställda.
          </note>
          <note>
            4. Deltidsanställda skall ha en grundlön som står i proportion
            till lönen för den jämförbara heltiden. Det är den här punkten
            som skapar problem för oss att anta konventionen. I Sverige har
            vi en grundmurad tradition att lönefrågor hanteras i avtal mellan
            parterna, och det är min bestämda uppfattning att det skall så
            förbli.
          </note>
          <note>
            Kan inte kollektivavtal godkännas som ett sätt att ratificera
            konventionen? Så kan vi ofta göra med EU-
          </note>
          <note>
            direktiven, men i det här fallet handlar det om en
          </note>
          <note>
            ILO-konvention, där det föreskrivs att reglerna skall gälla alla
            deltidsarbetande. Kollektivavtalen i Sverige täcker upp en mycket
            stor del av arbetsmarknaden, ända upp till 90 %. Men 90 % är inte
            alla.
          </note>
          <note>
            Utskottet instämmer i regeringens uppfattning, att om vi ratificerar
            konventionen innebär det att regeringen har det yttersta ansvaret
            för de deltidsanställdas löner, och det önskar varken regeringen
            eller utskottet. Lönefrågorna är och må förbli en fråga för arbetsmarknadens
            parter att reglera i sina löneavtal.
          </note>
          <note>
            Därför, fru talman, instämmer utskottet i regeringens bedömning
            att Sverige inte för närvarande skall ratificera ILO:s konvention
            om deltidsarbete.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 29 INGRID BURMAN (v):
          </note>
          <note>
            Fru talman! Jag har två frågor att ställa till Laila
          </note>
          <note>
            Bjurling. När det gäller a-kassan är det alldeles riktigt att
            ILO tillåter undantag för tröskeleffekter och arbetade tider,
            men min fråga är: Tror Laila Bjurling att även begränsningsregeln,
            som är en diskrimineringsregel för deltidsanställda som grupp,
            skulle tillåtas i
          </note>
          <note>
            ILO-konventionen som ett undantag? Jag tror inte det, utan jag
            tror att den strider mot konventionen. Jag vill gärna höra Laila
            Bjurling kommentera det.
          </note>
          <note>
            Min andra fråga handlar just om rätten att lönediskriminera deltidsanställda,
            som utskottet och regeringen bekräftar när man använder just det
            argumentet för att inte ratificera konventionen. Jag delar uppfattningen
            att det är parternas ansvar att stå för lönebildningen i Sverige
            - det skall de fortsätta med. Men det är också lagstiftarens ansvar
            att se till att det råder icke-diskriminering på arbetsmarknaden.
            Det ansvaret har lagstiftaren tagit inom andra områden. Varför
            kan vi inte införa en icke-diskriminerande lagstiftning så att
            deltidsanställda inte kan lönediskrimineras i Sverige?
          </note>
          <note type="speaker">
            Anf. 30 LAILA BJURLING (s):
          </note>
          <note>
            Fru talman! Vi har i vår arbetslöshetsförsäkring i
          </note>
          <note>
            Sverige kommit överens om, med en stor majoritet här i riksdagens
            kammare, att det skall vara vissa miniminivåer för att man skall
            få inträde i a-kassan.
          </note>
          <note>
            Det finns ingenting i ILO:s konvention som tyder på att vi inte
            skall få ha en miniminivå för att man över huvud taget skall komma
            med i en försäkring. Det är min fasta bedömning, och även utskottets
            majoritets bedömning, att det går utmärkt att ha sådana regler
            som är förenliga med ILO:s konvention. Nu antar vi inte ILO:s
            konvention, så därför är det inte aktuellt över huvud taget, men
            vi skall ju rapportera tillbaka hur vi hanterar frågan.
          </note>
          <note type="speaker">
            Anf. 31 INGRID BURMAN (v):
          </note>
          <note>
            Fru talman! Jag tror att Laila Bjurling missuppfattade min fråga.
            Jag talade inte om inträdesvillkoren utan om begränsningsregeln,
            som innebär att deltidsarbetslösa enbart har rätt att uppbära
            a-kasseersättning under ett år, till skillnad från heltidsarbetslösa.
            För mig är det självklart att den bestämmelsen strider mot
          </note>
          <note>
            ILO-konventionen, och jag skulle gärna vilja höra
          </note>
          <note>
            Laila Bjurlings synpunkt på just den bestämmelsen.
          </note>
          <note>
            Sedan kvarstår min fråga: Varför tar inte lagstiftaren sitt ansvar
            och inför en icke-diskriminerande lagstiftning, precis som vi
            har gjort på andra områden när det gäller att undanröja möjligheten
            att lönediskriminera deltidsanställda? Det ansvaret har lagstiftaren
            tagit på andra områden, och vad hindrar det i detta fall?
          </note>
          <note type="speaker">
            Anf. 32 LAILA BJURLING (s):
          </note>
          <note>
            Fru talman! Sveriges problem med deltidsarbetande människor,
            framför allt kvinnor, är oftast att kvinnorna får jobba mycket
            mindre än vad de vill göra.
          </note>
          <note>
            Det är i sig en olycklig utveckling som har skett på arbetsmarknaden.
            Vi jobbar på att hitta en lagstiftning. Jag tror att vi kan säga
            att det kommer en proposition i morgon som kommer att ge de deltidsarbetande
            rätt till förtur till mer tid för dem som vill ha det. Det är
            det stora problemet vi har i Sverige.
          </note>
          <note>
            I många av länderna ute i Europa är inte problemet att kvinnorna
            får för få timmar att arbeta, utan där är problemet ofta att kvinnorna
            inte arbetar över huvud taget. Man kan se en ganska tydlig korrelation
            mellan kvinnornas inträde på arbetsmarknaden och det ökade antalet
            deltidsarbetande på arbetsmarknaden. När kvinnor går ut på arbetsmarknaden
            från att ha varit traditionella hemmafruar börjar de ofta med
            ett deltidsarbete. Där står många av de europeiska länderna fortfarande.
            Kvinnor skall träda ut på arbetsmarknaden, och kvinnor skall kunna
            kombinera arbete med hem, barn och andra sysslor som de av tradition
            har haft. Då är deltidsarbete någonting nytt och någonting som
            det är viktigt att reglera.
          </note>
          <note>
            Vi har en lång tradition i Sverige av att hantera de här frågorna,
            med löner och andra frågor som rör deltidsarbete. Jag vill bestämt
            hävda att det inte är någon diskriminering i Sverige i dag, och
            då finns det ingen anledning för oss att överföra ansvaret för
            deltidsanställdas löner från parterna till regering och riksdag.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            7 § Fristående skolor m.m.
          </note>
          <note>
            Föredrogs
          </note>
          <note>
            Utbildningsutskottets betänkande 1996/97:UbU4
          </note>
          <note>
            Fristående skolor m.m. (prop. 1995/96:200)
          </note>
          <note type="speaker">
            Anf. 33 ULF MELIN (m):
          </note>
          <note>
            Fru talman! Fru statsråd! Ärade meddebattörer! I
          </note>
          <note>
            dag är det en sorgens dag för alla de människor som arbetar för
            mångfald, pluralism, valfrihet och för den lilla människan.
          </note>
          <note>
            Friskolorna har vitaliserat skolväsendet och stimulerat lärare
            och skolpersonal till att pröva olika former för undervisning
            och inflytande. Uppenbarligen är det mycket viktigt för socialdemokrater,
            miljöpartister och vänsterpartister att låta kommunal planering
            och kameral exercis gå före barnens rätt till god undervisning
            i en miljö som passar det enskilda barnet.
          </note>
          <note>
            Politikens makt är viktigare än makten för föräldrar och elever
            att välja skola.
          </note>
          <note>
            Men det är en högtidsdag för alla socialdemokratiska kommunpolitiker
            och för den delen också rikspolitiker som ogillar friskolor, och
            det är som vi alla vet ganska många. För socialdemokraterna har
            både den garanterade ersättningsnivån, skolpengen, och framväxten
            av fristående skolor varit ett rött skynke alltsedan valet 1991.
            Det är ingen nyhet att Socialdemokraterna i grund och botten ogillar
            friskolor, men att även Miljöpartiet har ställt in sig i ledet
            är det många som undrar över.
          </note>
          <note>
            Visserligen säger både socialdemokrater och miljöpartister att
            friskolorna skall få samma ekonomiska villkor och förutsättningar
            som de offentliga skolorna.
          </note>
          <note>
            Det låter ju bra. Men granskar man propositionen och betänkandet
            framkommer en annan bild. I alla viktiga moment blir det kraftiga
            försämringar för friskolorna.
          </note>
          <note>
            Sammantaget leder de till ökat kommunalt godtycke och kommunalt
            inflytande. Skolpengen försvinner,
          </note>
          <note>
            Skolverket kan säga nej till bidrag om etableringen får påtagliga
            negativa effekter för den offentliga skolan, rätten att välja
            skola minskar, möjligheten för en skola att växa hänger på kommunal
            välvilja, liksom förändringar av värdegrunden i skollagen och
            införandet av kommunal insyn för att nämna några exempel.
          </note>
          <note>
            Jag måste fråga Ingegerd Wärnersson och Gunnar
          </note>
          <note>
            Goude, som är arkitekter till förslaget, kan ni på fullt allvar
            påstå att friskolan med den här typen av förslag kommer att få
            likvärdiga ekonomiska villkor med de kommunala skolorna?
          </note>
          <note>
            En viktig del i den valfrihetsrevolution som inleddes av den
            borgerliga regeringen var införandet av klara, förutsägbara och
            tydliga ekonomiska förutsättningar för de fristående skolorna
            genom en garanterad lägsta ersättningsnivå, populärt kallad skolpengen.
          </note>
          <note>
            Sedan hösten 1991 har antalet friskolor ökat från ca 70 till
            dagens 250. Det är över 300 om jag också räknar in dem som finns
            på den gymnasiala nivån. Det innebär att över 20 000 elever går
            i friskolor på grundskolenivå, vilket motsvarar ungefär 2 % av
            alla elever.
          </note>
          <note>
            Den socialdemokratiska oppositionen drev under samma tid en aggressiv
            politik mot de fristående skolorna. Antingen var de för små och
            hade därmed inget berättigande eller också var de för stora och
            då var de ett hot mot det offentliga skolväsendet. Ett flitigt
            tema var att de fristående skolorna bidrog till segregation i
            samhället. Sanningen är snarare den att det är den socialdemokratiska
            bostadspolitiken som är orsaken till segregationen.
          </note>
          <note>
            I propositionen och i betänkandet föreslås att bidragen till
            friskolorna skall ges på samma grunder och enligt samma principer
            som kommunen tillämpar i fråga om de egna skolorna. Denna fördelningsprincip
            kan vid en första anblick synas rättvis, men den öppnar för ett
            kommunalt godtycke som kraftigt kommer att försämra förutsättningarna.
          </note>
          <note>
            Det finns ingen klar beskrivning av de grunder och de principer
            som kommunen skall tillämpa när den beräknar resurstilldelningen
            till den egna skolan. Om kommunen inte klart uttalat vilka principer
            man har för resurstilldelning till de egna skolorna, vilket vanligtvis
            är den rådande ordningen i dag, är friskolornas och andras möjligheter
            att bedöma ersättningen och hur den skall motsvara reglerna liten.
          </note>
          <note>
            Genom att skolpengen försvinner tvingas skolorna förhandla med
            elevernas hemkommun om nivån på det ekonomiska stödet. Skolan
            blir därmed utlämnad till ett kommunalt godtycke och ett politiskt
            tyckande.
          </note>
          <note>
            Det är uppenbart att en friskola som verkar i en kommun där en
            majoritet av politikerna av ideologiska skäl är emot dessa skolor
            riskerar att hamna i en situation med återkommande förhandlingar
            och överklaganden. Även om det står i betänkandet att en skola
            kan överklaga beslut om man inte är nöjd kan domstolen bara konstatera
            att ersättningen är för låg, aldrig fastställa en högre ersättningsnivå.
            Det är lätt att se att friskolorna blir rättslösa.
          </note>
          <note>
            Regeringen framhåller att de föreslagna lagändringarna inte kommer
            att leda till ökade utgifter för det offentliga, med andra ord
            för kommunerna. Miljöpartiet har i sin argumentation för att ta
            bort skolpengen framhållit att friskolan med de föreslagna ändringarna
            kommer att få 100 % täckning för sina kostnader, inte 85 % och
            inte 75 %. Antingen är Miljöpartiet naivt eller också har man
            blivit grundlurad.
          </note>
          <note>
            Är det någon som på fullt allvar tror att socialdemokratiska
            kommunpolitiker kommer att föra över pengar från de egna skolorna
            till friskolorna i kommunen, med ett undantag - Gunnar Goude?
          </note>
          <note>
            Även om en skola uppfyller kraven för godkännande är det inte
            säkert att den får ersättning. Skolverket skall i framtiden bedöma
            om skolan lett till avsevärda negativa följder för kommunen där
            skolan är belägen. Jag är övertygad om att man i socialistiskt
            styrda kommuner alltid kommer att hävda att etablerandet av en
            friskola kommer att innebära negativa effekter för den kommunala
            ekonomin. Tror någon innerst inne på motsatsen?
          </note>
          <note>
            För oss moderater är det självklart att ersättning och godkännande
            hör ihop. Om en friskolas verksamhet förändras i sådan utsträckning
            att det innebär påtagliga negativa följder för skolväsendet i
            den kommun där skolan är belägen kan Skolverket återkalla rätten
            till bidrag. Det innebär att om en skola har bra kvalitet på sin
            undervisning, attraktiv pedagogik eller profil och därmed lockar
            många sökande kan
          </note>
          <note>
            Skolverket tillsammans med kommunen dra in rätten till bidrag.
            Tala om politiskt godtycke! Eller har jag tolkat det fel, Ingegerd
            Wärnersson och Gunnar Goude? Det naturliga är naturligtvis att
            en friskola skall få ersättning utifrån det antal elever som den
            har och att den tillåts att växa.
          </note>
          <note>
            Barn som av fysiska, psykiska eller andra skäl är i behov av
            extra stöd sätts på undantag. Elevens hemkommun är inte skyldig
            att ersätta den mottagande skolan för de extra kostnader som elevens
            handikapp innebär. På motsvarande sätt undantas elever med särskilda
            behov från kravet att friskolorna skall vara öppna för alla. Det
            innebär att elever som är dyrare än genomsnittet inte kommer att
            kunna välja skola. Det är ett cyniskt sätt att behandla utsatta
            elever. Allt storvulet tal om solidaritet som plockas fram i tid
            och otid av regeringspartiet är när det kommer till kritan bara
            tomt prat och innehållslösa fraser. Vi tycker att alla elever
            skall få välja skola och att skolan skall få ersättning utifrån
            sitt åtagande.
          </note>
          <note>
            Kommunerna skall i framtiden ha insyn i friskolans verksamhet.
            Det är inte rimligt att kommunen skall ha det i en verksamhet
            som den inte är huvudman för och som i vissa fall är konkurrent
            till den kommunala skolan. Vi anser att insyn och tillsyn är en
            uppgift för Skolverket, samma sak gäller uppföljning och utvärdering.
          </note>
          <note>
            Friskolorna har ofta lett den pedagogiska förnyelsen och har
            engagerat föräldrar som deltar aktivt i arbete och beslut. Sverige
            behöver fler friskolor med alternativ pedagogik, med allmän inriktning
            och med konfessionell inriktning, skolor som drivs av skilda huvudmän.
            Framväxten av friskolor har bidragit till en positiv utveckling
            även i den kommunala skolan.
          </note>
          <note>
            Nytänkande är ingenting som man kan kommendera fram. Det uppstår
            bara om skolor tillåts pröva sig fram längs olika vägar. I en
            sådan atmosfär sprider sig de goda exemplen både till offentliga
            skolor och till friskolor. Det är trist att vissa partier i ett
            slags missriktad och förment jämlikhetsiver vill bromsa och stoppa
            utvecklingen. Förlorarna blir alla: elever, föräldrar, lärare
            och skolan. Vi behöver i vårt land mer av mångfald, alternativ
            och förnyelse, inte mindre.
          </note>
          <note>
            Fru talman! Med det anförda yrkar jag bifall till reservation
            nr 8.
          </note>
          <note type="speaker">
            Anf. 34 ANDREAS CARLGREN (c):
          </note>
          <note>
            Fru talman! De fristående skolorna menar jag är en del av en
            stark rörelse i samhället där människor på många olika sätt visar
            att de vill ta större ansvar, ha större möjlighet till egna initiativ
            och vara mycket mer delaktiga i samhället. Jag tror att det är
            oerhört viktigt att vi som är politiker förstår vilken möjlighet
            det här är att samspela med mycket starka och nya krafter och
            rörelser i samhället. De växer fram på landsbygd och i storstad.
            De märks i byarörelsen. De märks på viljan att ta ansvar i skolan,
            bland föräldrar och elever som tillsammans med mycket ivriga och
            engagerade lärare bygger upp fristående skolor.
          </note>
          <note>
            Jag tycker på något sätt att det är både sorgligt och typiskt
            att socialdemokraterna än en gång visar att man inte förstår och
            inte heller förmår att ta vara på en sådan kraft.
          </note>
          <note>
            För drygt ett år sedan diskuterade vi länge frågan om fristående
            skolor här i kammaren. Då var vi på väg - för första gången på
            länge, skulle jag vilja säga
          </note>
          <note>
            - mot en bred lösning mellan partierna i fråga om de fristående
            skolorna. Jag såg hela tiden Centerpartiets arbete som ett sätt
            att inleda ett bredare samarbete.
          </note>
          <note>
            Jag minns så väl hur socialdemokrater och centerpartister uttryckligen
            sade till varandra att vi nu skulle skriva det här så att det
            också blev möjligt för fler partier att vara med i en bred uppgörelse
            i nästa steg.
          </note>
          <note>
            För egen del tänkte jag mycket på situationen i
          </note>
          <note>
            Danmark, där det sedan många år, såvitt jag förstår, har funnit
            ett slags självklar politisk enighet kring de här frågorna. Naturligtvis
            har det också skapat en trygghet för de fristående skolorna som
            gjort att just den kraft och det engagemang jag talade om kan
            få ett självklart utlopp och finnas i trygghet. Det är den tryggheten
            och den kraften som hotas när man gång på gång i stället riskerar
            att slå ned den här viljan. Jag menar att det är de fristående
            skolorna som förlorar när partierna inte kan komma överens.
          </note>
          <note>
            Vi fattade beslutet för ett år sedan. Lagen infördes den 1 juli
            1995. Nu vill delvis samma riksdagsmajoritet genomföra en rad
            försämringar. Man vill att den garanterade nivån skall slopas.
            Men en garanterad nivå står ju inte alls i strid med principen
            att likabehandla fristående och kommunala skolor. Tvärtom är den
            just en garanti för att inte särbehandlingen skall bli för stor.
            Det borde vara ett självklart och rimligt krav.
          </note>
          <note>
            Nu säger socialdemokraterna nej till detta. Då måste jag fråga:
            Vad är det som har hänt sedan förra året som gör att det nu är
            fel att ha en garanterad lägsta nivå? Ni beslutade ju om det för
            ett år sedan med en majoritet här i riksdagen. Vilka nya fakta,
            vilka nya bedömningar och vilka nya förhållanden leder fram till
            en annan slutsats i dag, drygt ett år senare?
          </note>
          <note>
            De regelförändringar som föreslås kommer också att innebära att
            det inte är självklart att ett tillstånd att få finnas som fristående
            skola också skall leda till bidrag. Det, menar jag, strider mot
            ganska viktiga rättsprinciper. Det är också ett av skälen till
            att Skolverket så tydligt var emot förslaget i sitt remissyttrande.
            Enligt Skolverket måste ett tillstånd för en fristående skola
            som uppfyller villkoren för att få finnas också hänga samman med
            att den får bidrag. Gör man de regeländringar som nu föreslås
            riskerar man i stället att få olika behandling i olika delar av
            landet. Det kan inte vara rimligt. Dessutom vågar jag påstå att
            det riskerar att särskilt gå ut över valfriheten för människor
            på landsbygden och i glesbygd.
          </note>
          <note>
            Det föreslås också att om en skola växer för fort, om det är
            för många elever som väljer den fristående skolan, skall den kunna
            bli av med sitt bidrag. Det tycker jag är en av de mest märkliga
            och mest stötande av de föreslagna regeländringarna.
          </note>
          <note>
            Ovanpå det föreslår man försämringar när det gäller elever med
            behov av särskilt stöd. För mig, som var med och införde förbättringar
            på just den punkten förra året, är det särskilt obegripligt att
            socialdemokraterna i dag gör fullständigt tvärtom på denna punkt.
            Nu säger man i stället klart och tydligt att om det innebär betydande
            svårigheter för en kommun är den inte skyldig att ge bidrag för
            elever med behov av särskilt stöd. Jag tycker det är stötande,
            och det förvånar mig att socialdemokrater ställer upp på en sådan
            förändring.
          </note>
          <note>
            Dessa regeländringar, som nu riksdagen ser ut att vara på väg
            att fatta beslut om, kommer delvis att beslutas av precis samma
            riksdagsledamöter som för ett år sedan tyckte tvärtom. Man måste
            fråga sig vad det var som hände på den korta tid under vilken
            de här skillnaderna gjordes i ordning. Vi fick, som jag sade,
            en lagändring som trädde i kraft den 1 juli. I
          </note>
          <note>
            augusti hade man en utredning som var beredd att föreslå helt
            andra förändringar. På en dryg månad hade man alltså fundamentalt
            ändrat uppfattning. Vad låg till grund för den ändrade uppfattningen?
            Vad är det som gör att samma riksdagsledamöter nu kommer att trycka
            på knapparna här i kammaren för helt andra ståndpunkter än tidigare?
          </note>
          <note>
            Från Centerpartiets sida har vi ansträngt oss mer än andra partier
            - också mer än de partier som satt i fyrpartiregeringen tillsammans
            med oss - för att det verkligen skulle bli en bred enighet. Vi
            ansåg nämligen att det skulle vara särskilt viktigt för de fristående
            skolorna att detta inte var regler som skulle ändras vid varje
            majoritetsskifte här i riksdagen. Man måste kunna lita på att
            det finns långsiktiga spelregler som gäller. Det är den tryggheten
            som nu hotas.
          </note>
          <note>
            I utskottets behandling har vi kommit fram till många gemensamma
            reservationer från de partier som ingick i fyrpartiregeringen.
            Det är naturligt, eftersom vi också har varit med och utarbetat
            reglerna från början. Jag menar också att det hade varit möjligt
            att på den grunden nå en bred enighet. Nu gick inte det.
          </note>
          <note>
            Centerpartiet skiljer sig däremot från de övriga partierna från
            fyrpartiregeringen på två punkter, där vi har reserverat oss ensamma.
          </note>
          <note>
            Den ena frågan gäller avgifterna till de fristående skolorna.
            Där vill vi ha en regelförändring som går ut på att man ger tillräckligt
            starka bidrag till de fristående skolorna samtidigt som man ytterligare
            begränsar möjligheten att ta ut avgifter. Det är rimligt med avgifter
            som beror på en alldeles särskild profil, men man skall inte öppna
            för möjligheten att ta ut avgifter på ett sätt som leder till
            segregation.
          </note>
          <note>
            Den andra skillnaden gäller att vi inte vill att det skall stå
            i skollagen att fristående skolor bara
          </note>
          <note>
            "väsentligen" skall motsvara målen för den allmänna skolan. Målen
            för den allmänna skolan är bl.a. sådant som demokrati och jämställdhet
            som jag tror att de allra flesta i Sverige ställer upp på. Om
            man inte är tydlig på den punkten - att de fristående skolorna
            självklart klarar ribban när det gäller demokrati, jämställdhet
            och andra sådana områden där svenska folket tycker det är självklart
            att en skola skall göra det -
          </note>
          <note>
            riskerar man i stället att undergräva de fristående skolornas
            ställning. Jag tycker att de övriga partierna från fyrpartiregeringen
            på den punkten har fallit i de fristående skolornas kritikers
            fälla. Det tycker jag är synd.
          </note>
          <note>
            Till sist vill jag yrka bifall till reservationerna 2
          </note>
          <note>
            och 8. Centerpartiet står självklart bakom alla reservationer
            vi har skrivit under, men för att vinna tid i kammaren yrkar jag
            bifall endast till dessa två.
          </note>
          <note type="speaker">
            Anf. 35 ULF MELIN (m) replik:
          </note>
          <note>
            Herr talman! Eftersom Andreas Carlgren tog upp två punkter -
            avgiften och värdegrunden - tyckte jag att det var angeläget med
            ett förtydligande som klarar ut vad skillnaden är mellan Centern
            och de övriga tre partierna.
          </note>
          <note>
            När det gäller värdegrunden säger vi - och det står också i den
            skollag som finns för fristående skolor -
          </note>
          <note>
            att man även i övrigt väsentligen skall motsvara de mål som gäller
            för det offentliga skolväsendet. Självfallet är vi helt överens
            om det som Andreas Carlgren tar upp om jämställdhet, demokratimål
            och sådana saker. Det är självklarheter i läroplanen. Skälet till
            att vi tycker att det skall stå "i övrigt väsentligen" är däremot
            att vi vill hävda friskolornas rätt att kunna ha konfessionell,
            dvs. religiös, inriktning samt en alternativ pedagogik. Bristen
            i regeringsförslaget är ju att i stället för att kunna följa de
            internationella konventionerna måste majoriteten skriva in att
            en fristående skola skall få vara konfessionell. Det tycker jag
            är viktigt att framhålla.
          </note>
          <note>
            När det gäller avgifter vill jag säga att vi i stort sett har
            ett likartat synsätt. Vi säger också i vår reservation att en
            fristående skola skall kunna få ta ut avgifter för den speciella
            profil man har eller för den speciella pedagogik man har. Alltså
            är den inte segregerande.
          </note>
          <note type="speaker">
            Anf. 36 OLA STRÖM (fp):
          </note>
          <note>
            Herr talman! Det är en mörk dag för utbildningspolitiken i dag.
            Först tas det här ärendet upp, där vi riskerar att en riksdagsmajoritet
            av miljöpartister, socialdemokrater och vänsterpartister gör friskolorna
            till ofriskolor. Nästa ärende på dagordningen innebär att vi inte
            heller i dag ser ut att kunna avlossa startskottet för en obligatorisk
            tioårig grundskola. Detta är en mörk dag.
          </note>
          <note>
            Jag vet inte hur många gånger jag, andra folkpartister och andra
            borgerliga kolleger har varit ute på gator och torg under många
            år och propagerat för friskolorna och för hur viktigt det är som
            princip att släppa fram dem. Både Andreas Carlgren och Ulf
          </note>
          <note>
            Melin beskrev detta väldigt bra. Det viktiga med denna valfrihet
            är att sätta tilltro till föräldrar och barn, till att de har
            både rätten och kapaciteten att själva välja skola och till att
            det i grunden är bra för samhället.
          </note>
          <note>
            Jag kanske borde vara positiv och säga att det väl är bra nu,
            jämfört med hurdan diskussionen var för fem sex år sedan, när
            man nästan fick stånga pannan blodig mot framför allt socialdemokrater
            och deras syn på friskolor. I alla fall jag tyckte att den präglades
            mycket av oförståelse inför att valfrihet är något fundamentalt
            viktigt för föräldrar och barn, och att friskolor i sig inte är
            segregerande utan att mångfald och olikhet är någonting positivt.
            Ibland tycker jag att socialdemokrater fortfarande har litet svårt
            att se skillnad på detta. Poängen i ett samhälle är ju - och i
            alla fall vi liberaler tycker att det är oerhört viktigt -
          </note>
          <note>
            att alla människor får samma chanser och likvärdiga livsvillkor.
            Det är det som är jämlikt i ett samhälle.
          </note>
          <note>
            Att människor sedan blommar ut och blir olika är en naturlig
            följd av att människor har olika önskningar och att vi ser olika
            ut. Olikhet i sig är ingenting som man skall förfäras över. Det
            är villkoren som är det viktiga, tycker vi.
          </note>
          <note>
            Alla som har besökt en friskola har märkt den vitalitet som finns
            där, nästan oberoende av vilken pedagogik som tillämpas. Föräldrar
            och barn är tillsammans med lärarna oerhört motiverade att driva
            en skola med just den idé och den profil man har. Det är en oerhörd
            vitalitet och någonting som det är härligt att få se och besöka.
          </note>
          <note>
            Inte minst viktigt är hur viktiga friskolorna har varit som en
            frizon för de barn som kanske inte har passat in i den kommunala
            skolan av olika skäl. Detta står tvärtemot talet om segregation
            och rätten att välja för de starka och de rika - så har det ju
            inte varit i verkligheten. Friskolorna har ofta varit en frizon
            för barn som inte har passat in i den kommunala skolan.
          </note>
          <note>
            På ett sätt var det bättre förr, när socialdemokraterna var öppet
            emot friskolor. Nu lindar man in frågan i försåtligt positiva
            ordalag om att friskolor väl är okej, bara de inte blir för populära.
          </note>
          <note>
            För oss i Folkpartiet är möjligheten att välja friskola en rättighet.
            Här finns det en betydande skillnad i hur man uttrycker sig i
            betänkandet från majoriteten och vad vi som reserverar oss tycker.
            Är det kommunalpolitikernas rättigheter eller föräldrarnas och
            barnens rättigheter? För oss är det solklart. Makten skall ligga
            hos föräldrarna och barnen att välja.
          </note>
          <note>
            Politiken måste då skapa förutsättningar för att den möjligheten
            ges.
          </note>
          <note>
            Man skall ha tilltro till människor och man skall ha tilltro
            till kommunalpolitiker, men jag måste säga att min tilltro till
            socialdemokratiska kommunalpolitiker är - jag säger begränsad,
            för att vara litet diplomatisk. Min tilltro till att de kommer
            att tycka att det är positivt att ha friskolor i sin egen kommun
            är inte så god. Det är det som är det stora problemet med det
            här betänkandet. Majoriteten har ställt sig på kommunalpolitikernas
            sida. Vi som reserverar oss står på föräldrarnas och barnens sida.
          </note>
          <note>
            Jag har en särskild fråga till Gunnar Goude och
          </note>
          <note>
            Miljöpartiet. Miljöpartiet beter sig ju litet märkligt i den
            här frågan. Man har stått sida vid sida med oss och slagits för
            friskolorna under en lång rad år, och nu har man hamnat i ett
            konstigt samarbete på vänsterkanten. Hur rimmar t.ex. tvånget
            att ha minst 20 elever med de av Miljöpartiets idéer som man ofta
            talar om annars, t.ex. vikten av småskalighet - något som jag
            tycker är bra med Miljöpartiet? Detta borde få genomslag också
            i den här debatten. Hur skall det gå för byskolorna, Gunnar Goude?
            Svara på det.
          </note>
          <note>
            Det finns, vilket flera talare har varit inne på, en del oerhört
            märkliga skrivningar i det här betänkandet, t.ex. att Skolverket
            har möjlighet att dra in tillståndet för en friskola om påtagliga
            negativa följder för skolväsendet i den kommun där skolan ligger
            föreligger. Jag - och säkert många av dem som i dag driver friskolor
            - tycker att det vore oerhört intressant att i dag få veta hur
            populär en friskola får vara. Finns det något mått för det, så
            att man inte gör skolan för bra? Det vore ju allvarligt. Finns
            det något mått, så att man inte är för ambitiös för att göra sin
            friskola bra så att alla barn i en kommun väljer friskolan. Det
            här kan få väldigt allvarliga konsekvenser för de friskolor som
            är så bra. Det vore bra om skolministern och andra som talar för
            detta betänkande kan förtydliga detta i dag. Hur populär får en
            friskola vara innan man drar in tillståndet?
          </note>
          <note>
            Vi kommer förmodligen att senare i dag få höra majoriteten säga
            att den också är för friskolorna, att den tycker att de är viktiga
            och att vi bara försöker polarisera debatten. Men varför ändrar
            man på ett system när Friskolornas riksförbund och hela den borgerliga
            oppositionen har den uppfattningen att det system som fanns, som
            majoriteten rev upp och som den tyckte illa om, var mycket bättre
            än det majoriteten genomför? Vem förutom majoriteten själv tycker
            att detta är bättre? Om majoriteten nu har uppfattningen att friskolor
            är bra, varför inte lyssna på
          </note>
          <note>
            Friskolornas riksförbund och på dem som i dag driver friskolor
            och höra vad de har att säga? Eller har de, liksom vi, kanske
            inte förstått den fantastiska poängen med detta förslag?
          </note>
          <note>
            Avslutningsvis vill jag ta upp de funktionshindrades rätt att
            välja skola. Det är rätt anmärkningsvärt i det här betänkandet.
            Förhörsledarna vid polisförhör brukar avslöja dem som har dåligt
            samvete eller döljer någonting genom att de pratar väldigt länge.
            På samma sätt är det i betänkandet: Det finns oerhört mycket text
            om varför det inte går att ge funktionshindrade samma rätt att
            välja som andra. Det avslöjar majoriteten. Den ser bara problem
            och glömmer bort det fundamentala: rätten att välja skola. Denna
            rätt skall gälla alla, även funktionshindrade.
          </note>
          <note>
            Med det vill jag yrka bifall till reservationerna 2
          </note>
          <note>
            och 8 som bifall redan har yrkats till, men även till reservation
            1.
          </note>
          <note type="speaker">
            Anf. 37 INGER DAVIDSON (kd):
          </note>
          <note>
            Herr talman! I fredags besökte jag Dunkers lilla friskola i Södermanland.
            Den har funnits i två år.
          </note>
          <note>
            Skolan har varit nedläggningshotad i flera år, och
          </note>
          <note>
            1996 bestämde sig kommunen slutligen för att det skulle ske.
            Föräldrarna valde då att bilda en stiftelse och driva skolan vidare,
            men nu som fristående. De kunde berätta om att de två år som har
            gått har inneburit ett ständigt förhandlande med kommunen om de
            bidrag som skolan enligt lag har rätt till. Resultatet är att
            Dunkers skola för sina elever får 63 % av vad en genomsnittselev
            kostar i kommunen, trots att lagen säger att de har rätt till
            minst 75 %. Är det någon här i kammaren, eller någon utanför kammaren
            för den skull, som tror att Dunkers skola kommer i ett bättre
            förhandlingsläge nästa år när regeringen, Miljöpartiet och Vänsterpartiet
            har sett till att det inte längre finns ens någon garanterad miniminivå?
            Vad är det egentligen som kommunen strider om. Om varje elev i
            Dunkers skola kostar 37 % mindre än övriga elever kan det ju knappast
            i första hand vara en ekonomisk fråga i alla fall.
          </note>
          <note>
            Jag menar att det nya system som nu tyvärr kommer att införas
            varken är till gagn för friskolorna eller kommunerna. Fasta spelregler
            och tydliga riktlinjer för hur bidragstilldelningen skall beräknas
            har faktiskt efterlysts både av många kommuner och av samtliga
            friskolor. Ingen part vinner på att reglerna är luddiga och öppnar
            för en massa vida tolkningar. De flesta kommuner har inga tydligt
            utformade regler för vad som skall ingå i beräkningsgrunden när
            bidragen fördelas. Beräkningen blir godtycklig, eftersom det oftast
            inte går att få veta utifrån vilken bas de 75 %
          </note>
          <note>
            som i dag gäller skall beräknas. Det lär som sagt inte bli lättare
            nu. En miniminivå för vad kommunen är skyldig att ge en godkänd
            fristående skola är den viktigaste förutsättningen för att skolan
            skall kunna planera sin verksamhet långsiktigt och upprätthålla
            kvaliteten, och för många friskolor är det inget mindre än en
            överlevnadsfråga.
          </note>
          <note>
            En annan viktig princip är att en skola som har blivit godkänd
            och har visat att den uppfyller statens krav på kvalitet och kompetens
            automatiskt skall vara berättigad till bidrag. Jag menar att allt
            annat är ett avsteg från de konventioner som Sverige står bakom.
          </note>
          <note>
            En rättighet som inte kopplas till ekonomiska möjligheter att
            utöva den är alltid bara en rättighet för några få, nämligen de
            som har råd att betala för sig. Så har vi haft det tidigare, och
            den ordningen vill vi inte tillbaka till. Då är rättigheten i
            praktiken bara en pappersprodukt, och den är ingenting värd. Om
            vi verkligen menar något med Europakonventionen, som dessutom
            är svensk lag, med FN:s deklaration om de mänskliga rättigheterna
            och med många andra internationella konventioner som Sverige har
            anslutit sig till så måste godkännande och rätt till bidrag kopplas
            ihop.
          </note>
          <note>
            Den otydliga ansvarsfördelningen som blir följden av det nya
            systemet är också helt fel tänkt. Skolverket är den naturliga
            tillsynsmyndigheten för friskolorna.
          </note>
          <note>
            Det godkänner skolan och avgör om den är bidragsberättigad. Då
            är det naturligt att Skolverket också har ansvaret för tillsyn
            och utvärdering. De senaste åren har det tillkommit många nya
            friskolor, och Skolverket har fått ägna mycket stora resurser
            åt godkännande och tillsyn av dem. Den erfarenhet och överblick
            som Skolverket har skaffat sig är viktig, inte minst ur rättssäkerhetssynpunkt.
            En enskild kommun kan av förklarliga skäl inte upparbeta samma
            kompetens när det gäller att bedöma en fristående skolas kvalitet.
            I
          </note>
          <note>
            det ansträngda ekonomiska läge som de flesta kommuner befinner
            sig i är risken också stor att en fristående skola inte kommer
            att betraktas som ett naturligt och viktigt komplement till den
            offentliga skolan utan i stället som en otillbörlig konkurrent.
            Finns det dessutom ideologiska invändningar mot fristående skolor
            över huvud taget, vilket tyvärr är alltför vanligt, finns det
            all anledning att befara att rättssäkerheten för den fristående
            skolan i praktiken sätts ur spel.
          </note>
          <note>
            Därför motsätter vi oss en lagfäst skyldighet för friskolorna
            att delta i kommunens uppföljning och utvärdering och ingå i tillsynen
            från kommunens sida.
          </note>
          <note>
            Detta kan och bör göras i samråd med de fristående skolorna utifrån
            de förutsättningar som finns i olika kommuner.
          </note>
          <note>
            Socialdemokraterna, Miljöpartiet och Vänsterpartiet har också
            bestämt sig för att göra avsteg från principen att fristående
            skolor skall vara öppna för alla. Jag trodde att det var en självklarhet
            i vårt samhället att det inte införs undantag för elever med funktionshinder
            när det gäller rätten att välja skola.
          </note>
          <note>
            Jag vill ställa två frågor till er som har ställt er bakom den
            här regeln. Vad svarar ni en elev som på grund av sitt handikapp
            nekas att gå i den skola som hon eller han har valt? Den andra
            frågan är: Kommer den lagregeln sedan att användas mot de fristående
            skolor som i framtiden tvingas säga nej till elever med funktionshinder
            därför att de inte får merkostnaden betald av kommunen?
          </note>
          <note>
            Det här är några principiellt särskilt viktiga områden som vi
            kristdemokrater har vänt oss mot i den nya lagstiftningen. Det
            finns ett antal detaljregleringar av verksamheten som flera talare
            redan har nämnt och som vi också har reserverat oss mot. Sammantaget
            menar vi att propositionen och betänkandet inte kan uppfattas
            på något annat sätt än att regeringen, Miljöpartiet och Vänsterpartiet
            anser att friskolor är ett problem i sig och att möjligheterna
            att starta och driva friskolor därför måste snävas in så långt
            det någonsin går utan att man träder internationella konventioner
            alltför när. Vad exakt är ni rädda för? Är det olikheten som skrämmer?
            I så fall tycker jag att det är skrämmande. Varför är detta en
            så stor fråga i den skolpolitiska debatten? Det saknas ju inte
            precis andra problem, om nu detta ses som ett problem för oss,
            att ta itu med.
          </note>
          <note>
            Till Andreas Carlgren vill jag säga följande. Jag håller med
            om att det bästa hade varit en bred uppgörelse för friskolornas
            skull. Det var absolut också vår inställning att vi skulle försöka
            medverka till en sådan bred uppgörelse. Men jag tror att Andreas
            Carlgren och Centerpartiet gjorde en felbedömning för ett år sedan,
            när de så villigt ställde upp och förhandlade med Socialdemokraterna
            och gjorde en förändring då när en utredning just hade tillsatts
            och där alla partier som har en positiv inställning på ett konstruktivt
            sätt hade kunnat bidra till ett bra förslag om vi hade visat en
            enad front. Men i och med att Centerpartiet direkt valde att förhandla
            med regeringen och blev lurade, det har Andreas Carlgren erkänt
            här i talarstolen, ledde också till att man sedan var tvungen
            att ta ett steg till, och det gjorde man verkligen utan att hålla
            igen. Jag är rädd att Miljöpartiet nu gör samma misstag. Om ett
            år kanske Gunnar Goude kommer att få stå här i talarstolen och
            säga att han trodde att det skulle bli på ett visst sätt men att
            det tyvärr inte blev så.
          </note>
          <note>
            Som flera talare har sagt är det ett sorgligt beslut som vi skall
            fatta i dag. Det är ett bakåtsträvande beslut. Det har dessutom
            ett svagt stöd hos den svenska befolkningen. Särskilt djupt beklagas
            det självklart av elever, föräldrar och personal vid fristående
            skolor som uppfattar den negativa inställningen till deras existens
            och som tycker att de går en mycket osäker framtid till mötes.
          </note>
          <note>
            Herr talman! Med det anförda yrkar jag bifall till reservationerna
            2, 8 och 16.
          </note>
          <note type="speaker">
            Anf. 38 ANDREAS CARLGREN (c) replik:
          </note>
          <note>
            Herr talman! Inger Davidson väljer den gamla vanliga visan om
            att om man gör upp med Socialdemokraterna blir man lurad. Däremot
            antydde Inger
          </note>
          <note>
            Davidson att om hon hade varit med hade man inte blivit lurad.
            Jag undrar vad det är för knep som Inger
          </note>
          <note>
            Davidson har och som vi andra inte känner till för att i varje
            läge undvika att bli lurad. Jag tror att folk egentligen är urtrötta
            på debatten om vems fel det var.
          </note>
          <note>
            Vem skall ni skylla på? I stället tror jag att folk är intresserade
            av vad ni tänker göra. Jag tycker att vi visade vad vi ville göra.
            Frågan till Inger Davidson blir: Vad vill Inger Davidson göra
            och vad ville hon göra för att de skulle bli en majoritet? Vad
            gjorde hon i stället för att bara säga att andra gjorde fel? Jag
            tror att det är detta som de fristående skolorna har förlorat
            så mycket på. Vi försökte göra något annat. Det misslyckades,
            men jag skäms inte för det. Det var i alla fall ett hederligt
            försök.
          </note>
          <note type="speaker">
            Anf. 39 INGER DAVIDSON (kd) replik:
          </note>
          <note>
            Herr talman! Nej, självklart har jag inga knep för hur det går
            till att göra upp med Socialdemokraterna, dem kan Andreas Carlgren
            mycket bättre än jag.
          </note>
          <note>
            Vad jag var ute efter, och som jag tror många var ute efter,
            var en bred uppgörelse där många partier hade kunnat delta. Skolministern
            uttalade tydligt när hon tillsatte sin utredning att det också
            var hennes intention att det skulle bli en bred uppgörelse. Men
            i och med att Centerpartiet gjorde upp med Socialdemokraterna
            redan i samma veva som utredningen skulle börja sitt arbete, slogs
            fötterna undan för alla de partier som satt i den utredningen.
            Så var det, Andreas Carlgren. Jag beklagar det djupt.
          </note>
          <note>
            Jag tror att vi tillsammans hade kunnat åstadkomma ungefär den
            typen av uppgörelse som Centerpartiet och Socialdemokraterna då
            kom fram till, nämligen en lägre miniminivå men ett antal andra
            fasta kriterier. Det tror jag hade inneburit en oerhört positiv
            utveckling för de fristående skolorna, och många partier hade
            ställt sig bakom det.
          </note>
          <note type="speaker">
            Anf. 40 ANDREAS CARLGREN (c) replik:
          </note>
          <note>
            Herr talman! Jag tror som sagt att det till sist blir urtröttsamt
            att diskutera om det var fel för ett år sedan att försöka få en
            bred enighet.
          </note>
          <note>
            Vad jag däremot tycker kan vara intressant för framtiden är att
            lägga märke till några saker som faktiskt sades då. Det ena var
            att när förslaget presenterades från Socialdemokraterna och Centerpartiet,
            sade vi att det var första steget på en bred lösning.
          </note>
          <note>
            Som jag sade tidigare hade vi uttryckligen diskuterat detta,
            och vi formulerade det så som vi gjorde för att fler partier skulle
            kunna vara med i nästa steg. Det var en mycket tydlig avsikt.
          </note>
          <note>
            Det andra är att när utredningens förslag hade presenterats sade
            Ylva Johansson i ett pressmeddelande:
          </note>
          <note>
            "- Jag ser det som angeläget att skapa hållfasta spelregler för
            de fristående skolorna. Därför kommer remissbehandlingen och den
            fortsatta diskussionen att vara betydelsefull."
          </note>
          <note>
            Var och en som är van att läsa sådana här texter vet att det
            syftade på att också Ylva Johansson ville ha en bredare lösning.
            Av olika skäl gick inte det. Jag tycker att Inger Davidson skall
            använda den fortsatta debatten till att försöka ta reda på vilka
            dessa skäl var hos socialdemokratin i stället för att försöka
            skylla på
          </note>
          <note>
            Centerpartiet. Den debatten blir till sist urtröttsam.
          </note>
          <note type="speaker">
            Anf. 41 INGER DAVIDSON (kd) replik:
          </note>
          <note>
            Herr talman! Jag håller med om det. Men när
          </note>
          <note>
            Centerpartiet slår sig för bröstet för att ha gjort någonting
            konstruktivt i frågan och jag bedömer att det var precis tvärtom,
            att det var någonting väldigt kontraproduktivt, då tycker jag
            att det är min uppgfift att påpeka det och att också säga det
            till Andreas
          </note>
          <note>
            Carlgren.
          </note>
          <note>
            Det var en tydlig avsikt att ta flera steg. Ja, det hade kanske
            funnits anledning att dra in flera partier i de resonemangen redan
            från början.
          </note>
          <note>
            Jag vidhåller - det är min övertygelse - att om utredningen hade
            fått sitta i lugn och ro och alla de som har en i grunden positiv
            inställning till fristående skolor hade fått jobba på ett konstruktivt
            sätt, hade det blivit ett annat utgångsläge. Så blev det inte
            utan det blev ett slags golv som redan var beslutat, och sedan
            skulle vi helst gå ännu längre ner. Det var inte särskilt konstruktivt.
          </note>
          <note type="speaker">
            Anf. 42 INGEGERD WÄRNERSSON (s):
          </note>
          <note>
            Herr talman! Jag tänker inte ge mig in i debatten om vem som
            lurade vem om vad och när det skedde.
          </note>
          <note>
            Jag förutsätter att det beslut som vi nu skall fatta i kammaren
            inte är avsett att lura svenska folket utan att ge dem en trygg
            samhällstillvaro.
          </note>
          <note>
            Herr talman! Fristående skolor har sedan 1990 debatterats minst
            tio gånger i denna kammare. Inget annat skolområde har erhållit
            motsvarande utrymme.
          </note>
          <note>
            Det genomgående temat för dessa debatter har varit ersättningsnivåerna.
            Samtliga partier är överens om att alla elever skall ha ett lika
            värde, men i frågan hur detta värde ekonomiskt skall bedömas råder
            det en viss splittring.
          </note>
          <note>
            Mediedebatten har även den troget följt riksdagsdebatten, och
            några nya vinklingar har sällan uppstått.
          </note>
          <note>
            Med facit i handen kan man ställa sig frågan: Har dessa debatter
            utvecklat verksamheten inom de fristående skolorna, och har verksamheten
            inom den kommunala skolan förändrats under påverkan av de fristående
            skolorna?
          </note>
          <note>
            Givetvis kan jag inte svara på dessa frågor i dag, eftersom vi
            ej har en ordentlig utvärdering. Det är därför min förhoppning
            att nästa debatt om fristående skolor skall handla om verksamheten
            snarare än om bidragssystemen. De fristående skolorna skall inte
            vara en sluten värld bakom vars dörrar döljer sig okända ting.
          </note>
          <note>
            Även om man inte väljer att gå i en fristående skola kan man
            vilja lära om verksamheten. Lika viktigt är att den fristående
            skolan följer utvecklingen inom den kommunala skolan. Först då
            kan mångfalden bli en förutsättning för utveckling och pedagogisk
            förnyelse.
          </note>
          <note>
            Grunden för detta betänkande är att alla barn är olika och har
            olika behov. Därför måste skolan, oavsett huvudman, möta barn
            på olika sätt för att kunna ge dem en likvärdig utbildning. Därför
            måste skolorna ha jämförbara ekonomiska villkor. Likvärdiga ekonomiska
            villkor mellan kommunala och fristående skolor är en förutsättning
            för en verklig valfrihet, även för elever från ekonomiskt svaga
            grupper eller med behov av särskilt stöd.
          </note>
          <note>
            Jag övergår nu till att kommentera några av reservationerna.
          </note>
          <note>
            Reservanterna i reservation 1 anser att de fristående skolorna
            endast väsentligen skall följa läroplanens värdegrund. Man säger:
            "Det finns alltså gränser som samhället bestämt måste hävda, men
            verksamheten bör inom mycket vida ramar kunna präglas av olika
            åskådningar och värderingar." Var går gränsen för dessa vida ramar?
            Gäller det människolivets okränkbarhet, solidaritet med svaga
            och utsatta, främlingsfientlighet eller att undervisningen skall
            vara saklig och allsidig?
          </note>
          <note>
            I uppföljningsarbetet med LPO 94 kan vi konstatera att arbetet
            med kursplaner och betygskriterier har tagit större delen av förberedelsearbetet.
            Värdegrunden, som riksdagen uttalat skall bli bestående under
            en lång tid, ägnas mycket liten tid. Vilken signal ger reservaterna
            när de säger att den väsentligen skall följas?
          </note>
          <note>
            I dag vill reservanterna att undantaget från att till fullo följa
            läroplanens värdegrund skall gälla ca 20 %
          </note>
          <note>
            av alla elever. Basen för den svenska demokratiska skolan finns
            i läroplanens värdegrund. Vad händer med denna bas om utvecklingen
            leder till att 20 % av alla elever går i fristående skolor?
          </note>
          <note>
            Min fråga är därför: Är det kanske egentligen så att valfriheten
            även skall gälla den demokratiska värdegrunden?
          </note>
          <note>
            I reservation 2 görs gällande att fristående skolor skall vara
            öppna för alla elever. Reservanterna vill med denna reservation
            få en speciell lagstiftning för funktionshindrade elevers skolgång
            i fristående skola.
          </note>
          <note>
            När det gäller den kommunala grundskolan slår skollagen fast
            att kommunerna får vägra att ta emot ett barn vid en viss skola
            om det skulle medföra betydande organisatoriska eller ekonomiska
            svårigheter.
          </note>
          <note>
            Utskottsmajoriteten anser att samma lagstiftning bör gälla även
            fristående skolor.
          </note>
          <note>
            Utskottet vill framhålla att kommunen har en oavvislig skyldighet
            att tillgodose en elevs behov av särskilt stöd. Denna skyldighet
            är enligt utskottets mening ännu viktigare än skyldigheten att
            tillgodose elevens val av skola, den må vara kommunal eller fristående.
            Dock vill utskottet även understryka att de organisatoriska eller
            ekonomiska svårigheterna skall vara betydande om den fristående
            skolan skall vägra att ta emot en elev eller att kommunen skall
            vägra att betala den fristående skolan för det särskilda stödet.
          </note>
          <note>
            Personligen hyser jag den största respekt för t.ex.
          </note>
          <note>
            DHR:s rädsla för att ovanstående formulering skall hindra att
            funktionshindrade elever har sin skolgång i såväl den kommunala
            som den fristående skolan.
          </note>
          <note>
            Därför är det viktigt att alltid visa på kommunens skyldighet
            mot alla elever. Det är grundinställningen.
          </note>
          <note>
            Denna respekt kan jag dock inte hysa för reservanterna som genom
            sitt agerande vill skapa en obefogad skillnad mellan kommunala
            och fristående skolor.
          </note>
          <note>
            Jag citerar dåvarande statsrådet Beatrice Ask: "Jag ser det som
            principiellt viktigt att eftersträva samma regler och rättigheter
            för barn med funktionshinder som för andra." Min fråga blir därför:
            Är det kanske så att valfriheten är viktigare än kommunens oavvisliga
            skyldighet att ge stöd till alla elever? Denna skyldighet underströk
            statsrådet i sitt beslut när det gällde de kommunala skolorna.
            Gäller detta inte den fristående skolan?
          </note>
          <note>
            Reservation 3 gäller minsta elevantal för godkännande av fristående
            skola. Denna reservation får stå för den konfrontationsdebatt
            som präglat hela friskoledebatten. Friskolekommittén föreslog
            tolv elever i en trestegsuppbyggnad. I propositionen föreslås
            minst
          </note>
          <note>
            20 elever vid fullt utbyggd verksamhet med möjlighet till vissa
            undantag. Reservanterna föreslår Skolverkets praxis.
          </note>
          <note>
            Utskottsmajoriteten stöder förslaget i propositionen om 20 elever
            med möjlighet till vissa undantag, vilket också nämns i betänkandet.
            Trots detta måste den borgerliga sidan lämna en reservation för
            att demonstrera sin ovilja att på någon punkt kunna ha en gemensam
            uppfattning med majoriteten.
          </note>
          <note>
            Ingen vet om 20 elever är det bästa antalet elever för att få
            kallas en skola. Det kan kanske vara 21 eller
          </note>
          <note>
            19 elever. Det viktiga är att även dessa elever ges möjlighet
            till flexibla studiegrupper och till social fostran i olika grupperingar.
          </note>
          <note>
            I beaktande av reservationen ställer jag därför frågan om ifall
            valfrihet för reservanterna endast begränsas till valet av skola
            eller om valfriheten även gäller rätten att få välja olika arbetskamrater
            vid olika tillfällen.
          </note>
          <note>
            Reservationerna 6, 7 och 8 handlar om avgifter och bidrag. Reservanterna
            instämmer i utskottsmajoritetens uppfattning att de fristående
            skolorna skall kunna verka på samma villkor som kommunala skolor.
          </note>
          <note>
            Utskottsmajoriteten anser vidare att den fristående skolan inte
            bör ha rätt att ta ut någon elevavgift utöver vad som accepteras
            i den offentliga skolan.
          </note>
          <note>
            Här skiljer sig reservanterna från majoriteten och anger att
            en skälig elevavgift kan tillåtas vid en profilskola. Min fråga
            är därför följande: Hur kan villkoren bli desamma om den fristående
            skolan tillåts att ta ut elevavgifter medan den kommunala skolan
            inte tillåts att göra det?
          </note>
          <note>
            Reservanterna anser vidare att den fristående skolan skall fortsätta
            att vara en schablonskola. Skälet är
          </note>
          <note>
            - vilket tydligt har redovisats från denna talarstol - att man
            ej kan lita på kommunpolitikerna. En stilla undran: Tillhör inte
            kommunpolitikerna samma partier som rikspolitikerna?
          </note>
          <note>
            Debatten om de fristående skolorna har alltid gällt om schablonen
            är för hög eller för låg. Jag är övertygad om att så länge vi
            vidhåller ett schablontänkande kommer också denna debatt att fortsätta
            oavsett var man placerar nivån. Detta kommer, som jag sade i inledningen,
            inte på sikt att gynna verksamheten inom skolorna.
          </note>
          <note>
            Kommunerna har olika system för att beräkna kostnader. Det ligger
            i kommunens frihet att ha denna olikhet. En del system är bättre,
            en del är sämre. Men helhetsprognosen visar på en ständig förbättring
            och på en samsyn mellan kommunerna. Det är mina partikamrater
            som innehar kommunalrådsposter i flera kommuner, dock inte i min
            hemkommun där det är en centerpartist och inte heller i grannkommunen
            där kommunalrådet är en moderat. Trots partiskillnaderna litar
            jag på dem, dvs. på att de skall följa detta beslut liksom de
            följer övriga riksdagsbeslut.
          </note>
          <note>
            Min fråga är därför: Är det verkligen rädslan för att era egna
            partikamrater eller andra partier inte skall följa riksdagens
            beslut som gäller, eller är det rädslan att utskottsmajoritetens
            förslag är så bra att ni kommer att förlora i er mest ideologiska
            fråga?
          </note>
          <note>
            I reservation 15 vill inte reservanterna att kommunerna skall
            ha insyn i den fristående skolan.
          </note>
          <note>
            Insyn är för en del människor ett negativt laddat ord. För andra
            innebär det en möjlighet att få visa det som man är stolt över.
            Jag hoppas att alla fristående skolor skall vara stolta över sin
            verksamhet och med glädje visa densamma.
          </note>
          <note>
            Men jag förutsätter också att den kommunala skolan visar respekt
            för den fristående skolans särart och dess pedagogiska profil.
            Genom denna samsyn kan man stärka förståelsen för våra olika skolformer
            och därmed blir de den förebild som skollagen slår fast, nämligen
            att var och en som verkar inom skolan skall främja aktningen för
            varje människas egenvärde och respekten för vår gemensamma miljö.
          </note>
          <note>
            Herr talman! Med det anförda yrkar jag bifall till hemställan
            i betänkande UbU4 och avslag på samtliga reservationer.
          </note>
          <note type="speaker">
            Anf. 43 ULF MELIN (m) replik:
          </note>
          <note>
            Herr talman! Ingegerd Wärnersson tog upp frågan om vi inte litar
            på våra företrädare ute i kommunerna.
          </note>
          <note>
            Jo, det gör vi, men vi litar inte på de socialdemokratiska företrädarna.
            Som Ingegerd Wärnersson säkert är väl förtrogen med finns det
            många exempel där socialdemokratiska kommunalråd - det må vara
            i
          </note>
          <note>
            Borås eller annorstädes - har varit mycket negativt inställda
            till fristående skolor. Man har sagt att om man får makten så
            skall man se till att de försvinner från kommunen.
          </note>
          <note>
            Ett aktuellt exempel på denna frågeställning är
          </note>
          <note>
            Botkyrka kommun. Där vill ett antal arabiska föräldrar starta
            muslimska skolor. I dag går de muslimska eleverna i den kommunala
            skolan. De går i hemspråksklasser men är också integrerade. Vad
            har då följden blivit? Jo, de har tappat både sitt hemspråk och
            svenskan. Men föräldrarna vill inte att deras barn skall bli utbildade
            för skräpjobb, utan de vill ge barnen en rejäl chans. Därför vill
            de starta fristående skolor. Detta kan inte kallas för segregation,
            eftersom
          </note>
          <note>
            Botkyrka kommun är - såvitt jag vet - den mest invandrartäta
            kommunen i hela Sverige.
          </note>
          <note>
            Varför vill man då starta muslimska skolor? Jo, man vill ge sina
            barn en rejäl chans till en bättre start i livet. Det borde också
            socialdemokraterna vara intresserade av. Men vad hände? Jo, då
            tillämpande de socialdemokratiska kommunpolitikerna precis de
            argument som tidigare har nämnts här. De har sagt att man då får
            ta resurser från den kommunala skolan, och hur skall den i så
            fall lösa sina behov? De socialdemokratiska kommunpolitikerna
            struntar fullständigt i hur det går för de elever i kommunen som
            behöver denna undervisning. Man bryr sig inte om dem.
          </note>
          <note>
            Det är detta som är risken med det här förslaget, att skolor,
            föräldrar och elever blir utlämnade till kommunalt godtycke och
            politiskt tyckande. Och det är hämmande för utvecklingen.
          </note>
          <note type="speaker">
            Anf. 44 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Samtliga exempel som det här har refererats till
            illustrerar ju vad som har hänt. Man har tagit upp exempel på
            skolor som har verkat under det gamla ersättningssystemet. Det
            är just schablonmodellen som har orsakat alla dessa olika tolkningar.
          </note>
          <note>
            Nu sätter vi eleven i centrum. Alla elever skall ha behandlas
            lika. Det går inte att göra en annan tolkning och komma till den
            slutsatsen att eleverna i de fristående skolorna är annorlunda
            än andra elever.
          </note>
          <note>
            Vad beträffar de olika partiernas inställning till schablonsystemet
            har den varierat. När moderaterna gick ut i sin stora kampanj
            för friskolan redovisade
          </note>
          <note>
            Waldorfskolorna sin statistik. Den visade klart och entydigt
            att de moderata kommunpolitikerna inte alls var benägna att följa
            den ersättningsnivå som riksdagen hade fastställt. Det är lätt
            att skylla enbart på socialdemokraterna, eftersom det är flera
            socialdemokrater som öppet har gått ut i debatten. Men de moderater
            som inte har följt ersättningsnivåerna har valt att krypa undan
            och gömma sig och inte stå för det som de tyckte eller ville.
          </note>
          <note>
            I och med detta förslag vill vi inte ha någon debatt om schablonmodellen.
            Jag understryker återigen: Det är eleven och elevens behov som
            skall styra. De modeller och de äskanden som den fristående skolan
            skall använda sig av skall vara desamma som används inom den kommunala
            skolan.
          </note>
          <note type="speaker">
            Anf. 45 ULF MELIN (m) replik:
          </note>
          <note>
            Herr talman! I Botkyrka är det faktiskt så att de socialdemokratiska
            politikerna vill att Skolverket skall vänta med att fatta beslut
            om godkännande till efter den 1 januari 1997 - just för att de
            själva skall kunna påverka beslutet. Så är den dagsaktuella situationen
            i Botkyrka.
          </note>
          <note>
            Får jag sedan säga något om en del andra saker som Ingegerd Wärnersson
            tog upp i sitt anförande.
          </note>
          <note>
            Hon sade att alla elever är olika och har olika behov.
          </note>
          <note>
            Det är rätt, jag instämmer i det till fullo. Men just därför
            måste vi också se till att vi har alternativ inom skolväsendet,
            både när det gäller de offentliga skolorna och friskolorna. Jag
            vill hävda att man, med det förslag som ligger i dag, hämmar detta
            på alla punkter. Skolverket kan, som vi har sagt tidigare, tillsammans
            med exempelvis kommunen säga nej till etablering av en friskola
            om detta får påtagliga negativa effekter. Jag måste fråga Ingegerd
            Wärnersson: På vilket sätt ser man då till detta med att alla
            elever har olika behov?
          </note>
          <note>
            Detsamma gäller ju om en friskola är väldigt populär, om den
            har väldigt bra pedagogik så att många elever söker sig dit. Då
            kan ju faktiskt kommunen, tillsammans med Skolverket ytterst,
            dra in rätten till ersättning och dra in godkännandet. På vilket
            sätt tar man då fasta på elevernas olika behov?
          </note>
          <note>
            Sedan vill jag ta upp detta med handikappade elever. Det är tydligen
            väldigt frustrerande för Ingegerd
          </note>
          <note>
            Wärnersson. Hon citerade Beatrice Ask och vad vi skrev i den
            borgerliga propositionen. Men den stora skillnaden, herr talman,
            är att kommunen alltid kan hävda att man får ekonomiska och organisatoriska
            konsekvenser och då faktiskt säga nej till handikappade elevers
            rätt att få en fristående skola. Det synsättet ställer vi inte
            upp på.
          </note>
          <note type="speaker">
            Anf. 46 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Nej, jag har förstått av debatten att ni inte ställer
            upp på detta när det gäller den fristående skolan. Då är min fråga:
            Hur kan Ulf Melin säga att ett barn som väljer att först gå i
            en kommunal skola och sedan att gå i en annan skola skall kunna
            nekas den rätten? Vad är det för skillnad mellan att välja en
            kommunal skola och en fristående skola om man är funktionshindrad?
            Varför skall inte samma lag gälla i fråga om rätten att välja
            inom det kommunala skolväsendet som gäller i fråga om rätten att
            välja en fristående skola?
          </note>
          <note type="speaker">
            Anf. 47 OLA STRÖM (fp) replik:
          </note>
          <note>
            Herr talman! Jag tycker att Ingegerd Wärnersson precis som många
            andra socialdemokrater har ett attitydproblem när det gäller friskolor.
            Förr var man direkt emot dem, nu är det fråga om något slags omvänd
            bevisbörda. Friskolor skulle, med det begrepp
          </note>
          <note>
            Ingegerd Wärnersson använder, vara en sluten värld.
          </note>
          <note>
            Man har en slags föreställning om att detta är något som bedrivs
            av obskyra sekter som tar ut avgifter och har som enda syfte att
            öka segregationen. Detta anser man tills motsatsen kan bevisas.
            Det är ett attitydproblem gentemot friskolorna. Jag efterlyser
            en litet mer öppen, nyanserad och verklighetsanknuten syn på friskolorna.
            Det verkar nästan som om Ingegerd Wärnersson inte har besökt en
            friskola, fast det tror jag inte riktigt på.
          </note>
          <note>
            Sedan hoppas jag att en annan sak som Ingegerd
          </note>
          <note>
            Wärnersson sade kom sig av att tungan slant litet grand. Det
            gäller det här med insyn, det här med att man inte kan vara emot
            insyn om man inte har något dölja. Insyn skulle vara bra om man
            är stolt över att visa upp sig. Använder man den argumentationen
            så är det nästan George Orwell-svenska. Med den argumentationen
            skulle man ju kunna åsidosätta all integritet i samhället. Det
            riktiga måste ju vara att friskolorna själva avgör när de vill
            visa upp sin verksamhet. Det handlar om integritet, och det skall
            gälla friskolorna också.
          </note>
          <note>
            Jag tror inte riktigt att min tid räcker till, men jag hade velat
            ställa två frågor. Jag vill i alla fall börja med något som är
            intressant, något som är en huvudfråga. När ni talar om likvärdiga
            villkor för friskolorna, är det då inte märkligt att de det berör,
            friskolorna själva, inte gillar det system ni föreslår? Är det
            inte märkligt, om ni vill dem så väl, att de inte förstår detta?
            Borde det inte då ringa någon klocka om att det här kanske inte
            är så genomtänkt som ni trodde?
          </note>
          <note type="speaker">
            Anf. 48 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Jag tror nog att mina attitydproblem när det gäller
            friskolan är betydligt mindre än vad
          </note>
          <note>
            Folkpartiets attitydproblem här i riksdagen är när det gäller
            deras egna partikamrater. Om man kan stå här i riksdagens talarstol
            och säga att det är föräldrarna som skall styra och inte kommunpolitikerna,
            då undrar jag: Vem vill vara folkpartist ute i kommunerna?
          </note>
          <note>
            När det gäller problemen med den öppna skolan och insynen, vill
            jag säga att jag under många år har kunnat följa processen med
            den öppna skolan inom grundskolan. Det tog lång tid innan vi kunde
            öppna dörrarna och visa vad som försiggick inne i klassrummen.
            Många var rädda för att visa sin verksamhet.
          </note>
          <note>
            Många ville arbeta ensamma med sina elever. Nu har vi lyckats
            öppna dörrarna. Vi vågar visa även vad den offentliga skolan står
            för. Det jag hoppas på är att det skall gå fortare för de fristående
            skolorna att öppna sina dörrar, att visa vilka alternativa verksamheter
            som förekommer, att bjuda in lärarkolleger från den kommunala
            skolan och att den kommunala skolan skall bjuda in sina lärarkolleger
            från den fristående skolan. Detta är inte en självklarhet. Jag
            vet att processen tar tid. Det är därför jag säger att det gäller
            att ha en öppen attityd det här med insyn.
          </note>
          <note type="speaker">
            Anf. 49 OLA STRÖM (fp) replik:
          </note>
          <note>
            Herr talman! Jag skall svara Ingegerd Wärnersson på frågan om
            kommunalpolitikerna. Ni missar helt det som är poängen i den här
            diskussionen. Jag kanske inte var tillräckligt tydligt på den
            punkten. Poängen är att vi folkpartister och reservanter anser
            att det skall fastslås här i riksdagen att rätten att välja skola
            är något som skall tillkomma alla föräldrar och barn.
          </note>
          <note>
            Anser man det, är det inte rätt att skjuta över ansvaret för
            beslut om detta till kommunalpolitikerna. Det handlar inte om
            huruvida man tilltror socialdemokraterna eller moderaterna mer
            eller mindre - det är fel plats! Det här är en rättighet. Det
            bör vara en rättighet, och det skall vi fatta beslut om i riksdagen.
          </note>
          <note>
            Vi skall också se till att det erforderliga verktyget för att
            denna rättighet skall kunna tillämpas, nämligen skolpengen, följer
            med. Annars är det här en rättighet som i praktiken inte är värd
            någonting. Det är det som är poängen - försök inte dribbla bort
            korten! Det här handlar om en väsentlig skillnad i synen på vad
            friskolorna skall ha för dignitet.
          </note>
          <note>
            Sedan vill jag ta upp det här med likvärdiga villkor. Varför,
            Ingegerd Wärnersson, är det så att varken vi i oppositionen eller
            friskolorna själva tycker att det ni föreslår är lika bra som
            en garanterad skolpeng? Är det inte litet märkligt att ingen tror
            er när ni står och säger att likvärdiga villkor skall gälla? Hade
            det inte varit bättre att fortsätta med det system vi har haft,
            som har fungerat väldigt bra och friskolorna själva gillar? Det
            måste väl ändå vara ett väsentligt inslag i den här debatten vad
            de som berörs av beslutet tycker.
          </note>
          <note type="speaker">
            Anf. 50 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Det här med huruvida friskolorna gillar systemet
            eller inte är precis vad alla dessa debatter har handlat om. Gång
            efter annan drar man upp olika exempel på att man har misslyckats
            med det nuvarande systemet eller med systemet före det. Jag har
            varit på många friskolor och pratat med många representanter.
            När man möter dem öga mot öga, tycker många att det här förslaget
            är bra. Varför säger man det då inte öppet? Jo, man är fortfarande
            rädd, och rädslan grundar sig på den erfarenhet man har av att
            det nuvarande systemet och systemet före det inte har använts
            på rätt sätt. Man har inte ute i kommunerna rätt kunnat tolka
            vad schablonerna står för.
          </note>
          <note>
            Det är därför vi plockar bort schablonerna. Eleven i den fristående
            skolan skall bedömas på samma villkor som eleven i den kommunala
            skolan. Det finns ingen fristående skola som vill vara annorlunda.
            De vill ha samma möjligheter. Eleverna på en av de Waldorfskolor
            som jag besökt kom från den kommunala skolan. Där hade de hade
            haft en elevassistent och specialresurser, men kommunen gjorde
            den felaktiga tolkningen att när man kommer till en Waldorfskola
            är man inte berättigad till detta. Enligt det betänkande som vi
            skall ta ställning till här i riksdagen i dag, kan man inte tolka
            det på det sättet i fortsättningen. Det blir en omöjlighet.
          </note>
          <note>
            Vi utgår från elevens behov. Har eleven ett behov av en elevassistent
            i den kommunala skolan följer elevassistenten med när eleven går
            över till den fristående skolan. Det finns det ingen fristående
            skola som har någonting emot. Men de är rädda. Jag har respekt
            för den rädslan.
          </note>
          <note>
            Det är min och mina partikamraters uppgift att se till att den
            rädslan försvinner. Vi har en stor uppgift gentemot alla våra
            partikamrater ute i kommunerna att få ut betänkandet och ge tolkningen
            för vad det står för. Där har också Ola Ström en skyldighet mot
            sina folkpartistiska partikamrater. Då kanske han också kan lita
            på dem.
          </note>
          <note type="speaker">
            Anf. 51 ANDREAS CARLGREN (c) replik:
          </note>
          <note>
            Herr talman! Ingegerd Wärnersson svarade inte på frågan jag ställde.
            Hon försökte inte ens en gång att svara på den. Nu säger Ingegerd
            Wärnersson att vi inte vill ha en debatt om schablonen. Jag tror
            att det blir en debatt ändå.
          </note>
          <note>
            Frågan måste vara: Om det nu är så fel med en garantinivå, varför
            röstade i så fall Ingegerd Wärnersson och övriga socialdemokrater
            i kammaren för bara drygt ett år sedan för precis samma sorts
            schablonbidrag? Vad var det som hände på några månader som så
            fullständigt ändrade bedömningen och gjorde att ni kom fram till
            att det var en felaktig uppfattning ni hade haft bara några månader
            tidigare? Det undrar jag.
          </note>
          <note>
            Försök inte säga att det är ett motstånd mot insyn i den reservation
            som vi har skrivit. Det är bara ett sätt att tala om att man faktiskt
            skall hålla någon ordning på vem som gör vad. Det är Skolverkets
            uppgift att sköta insyn och tillsyn. Med ert sätt att fördela
            rollerna blir kommunen den som skall avgöra bidragen till de fristående
            skolorna, den som skall vara tillsynsmyndighet och dessutom, med
            propositionens egna ord, konkurrenten till de fristående skolorna.
            Det är sannerligen att blanda ihop rollerna och göra det svårare
            att vara kommunpolitiker.
          </note>
          <note>
            Tills sist tycker jag att det var provocerande när
          </note>
          <note>
            Ingegerd Wärnersson ville antyda att det skulle vara ett försök
            att blåsa upp ideologiska motsättningar som avgjort reservationernas
            innehåll. Är det någonting ni får är det just ideologiska motsättningar.
            Det finns ideologiska skillnader. Det beror på att vi i Centerpartiet
            har en annan uppfattning när det gäller mångfald och valfrihet
            än Socialdemokraterna. Det vi gjorde för ett drygt år sedan var
            att överbrygga de skillnaderna, inte att försöka släta ut dem
            eller att låtsas bort dem utan överbrygga dem. Det försökte vi
            att göra, och det hade vi velat fortsätta att göra. Jag tycker
            att det är provocerande att antyda något annat.
          </note>
          <note type="speaker">
            Anf. 52 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Det ligger inte direkt i min natur att vara en provocerande
            människa. Jag känner när Andreas Carlgren möter mig i repliken
            att han andas en stor besvikelse. Egentligen tror jag att vi kan
            förena oss i den stora besvikelsen att vi inte har lyckats med
            denna fråga. Vi kan se den från olika synvinklar.
          </note>
          <note>
            När vi träffade uppgörelsen med Centerpartiet var det vår fulla
            övertygelse att vi skulle bygga vidare på denna överenskommelse.
            Vi lyssnade noga, och vi läste vad Centern hade föreslagit i sin
            motion. Allt detta som rör elever med särskilda behov, undervisningen
            i hemspråk och skolhälsovården finns med i dagens betänkande.
            Vi har tagit hänsyn till vår gamla överenskommelse.
          </note>
          <note>
            Då måste man ställa sig frågan: När gick det snett?
          </note>
          <note>
            Nu gör jag det som man kanske inte skall göra i en riksdagsdebatt;
            jag riktar mig personligen till Andreas
          </note>
          <note>
            Carlgren. Vi hade en utredning som verkade under en lång tid.
            I den utredningen fanns en representant från
          </note>
          <note>
            Centerpartiet. Vi förde vid varje sammanträde en dialog om i
            vilken riktning kommittén skulle arbeta.
          </note>
          <note>
            Jag har största respekt för att de mindre partierna inte i alla
            utredningar kan ha riksdagsledamöter. Det är en omöjlighet. Men
            jag förutsätter däremot att en dialog sker mellan de olika partiernas
            representanter i kommittéerna och riksdagspolitikerna. Jag vet
            inte när ni började eller hur ni förde den dialogen. Men era olika
            uppfattningar om hur friskolan skulle se ut i framtiden kom 14
            dagar innan vi var färdiga med vår utredning.
          </note>
          <note>
            Jag behöver tid. Någon har sagt att vi borde ha ännu mer tid
            till denna utredning. Det fanns inte mer utrymme. De 14 dagarna
            räckte inte till. Där lyckades vi inte att möta varandra. Jag
            hoppas att detta inte skall upprepa sig i det fortsatta arbetet
            i utredningar och kommittéer utan att vi tidigare skall nå en
            samsyn.
          </note>
          <note type="speaker">
            Anf. 53 ANDREAS CARLGREN (c) replik:
          </note>
          <note>
            Herr talman! Återigen besvarar inte Ingegerd
          </note>
          <note>
            Wärnersson frågan. Vad var det som hände som så ändrade bedömningen
            från någon månad till en annan?
          </note>
          <note>
            Jag är inte besviken därför att jag känner mig försmådd. Det
            ligger inte för mig. Däremot är jag besviken därför att det går
            ut över de fristående skolorna och blåser upp den sorts ideologiska
            motsättningar om Ingegerd Wärnersson talar så väl om att vi inte
            borde ha. Det tycker jag är mycket oklokt. Det är på tiden att
            ni svarar på frågan om vad det var för ändrade bedömningar.
          </note>
          <note>
            Till sist vill jag säga något om de ord som Ingegerd Wärnersson
            riktade till mig personligen. Om de antyder att vår linje inte
            var klar förvånar det mig mycket, eftersom jag under hela arbetets
            gång stod för en mycket klar och konsekvent uppfattning. Jag tänker
            inte använda riksdagsdebatten eller andras besvikelse till att
            beskriva allt som skedde i den här frågan och de kontakter som
            togs också från regeringshåll för att en uppgörelse skulle kunna
            vara möjlig. Men försök inte antyda att vi i Centern inte uppträdde
            konsekvent i den här frågan.
          </note>
          <note>
            Däremot har vi ansträngt oss mer än andra att inte hela tiden
            höja rösten och inte hela tiden skapa gräl.
          </note>
          <note>
            Vi trodde att det var bäst för de fristående skolorna om det
            kunde bli en bred lösning. Det misslyckades.
          </note>
          <note>
            Det är negativt inte i första hand för Centerpartiet utan i första
            hand för de fristående skolorna.
          </note>
          <note type="speaker">
            Anf. 54 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Vi har fullföljt den överenskommelse som vi träffade
            med Centern. Det var steg 1 när det gällde att gå ifrån en schablonmodell
            för de fristående skolorna. Det var vårt utgångsläge. I det utgångsläget
            hade inte Andreas Carlgren vid det tillfället någon invändning.
            I dag har vi tagit steget fullt ut. Vi har plockat bort procentsatserna,
            och vi utgår från den enskilde eleven.
          </note>
          <note type="speaker">
            Anf. 55 INGER DAVIDSON (kd) replik:
          </note>
          <note>
            Herr talman! Det är mycket obehagligt när någon i riksdagens
            talarstol står och antyder att företrädare för andra partier skulle
            vilja att någon svensk skola skulle ha möjlighet att förmedla
            antidemokratiska tendenser.
          </note>
          <note>
            Det är en oerhört stark anklagelse. Det är att tolka in något
            helt annat än det som står i den reservation om värdegrunden som
            vi reservanter har enats om.
          </note>
          <note>
            Det handlar helt enkelt om att öppna en möjlighet att vid sidan
            av allt det som självklart ställs upp i de vanliga läroplanerna
            också få lägga till någonting, t.ex. att man får vara konfessionell,
            att man får säga vad man tror. Den möjligheten öppnas genom förslaget.
            Det är ett bättre sätt att öppna den möjligheten än att behöva
            skriva till speciellt att konfessionella skolor skall tillåtas.
          </note>
          <note>
            Ingenting annat skall tolkas in i detta, och det vet
          </note>
          <note>
            Ingegerd Wärnersson. Men ändå försöker hon göra det till någonting
            obskyrt, som om vi skulle vilja medverka till att det döljs någonting
            i fristående skolor som inte är demokratiskt. Det tycker jag är
            mycket obehagligt.
          </note>
          <note>
            Vi måste lita på kommunpolitikerna. Vi måste utgå från den verklighet
            vi ser. Vi kan inte utgå från någon annan verklighet när vi skall
            förändra lagstiftningen. Det fungerar inte i dagens verklighet.
            Det är nästan rörande när Ingegerd Wärnersson påstår att det är
            schablonsystemet som är problemet.
          </note>
          <note>
            Hur förklarar Ingegerd Wärnersson den förändring i utveckling
            av fristående skolor som ägde rum under den period när man hade
            en schablonersättning? Varför växte det fram nya fristående skolor
            just då om det är schablonersättningen som är problemet? Det skulle
            jag vilja ha svar på.
          </note>
          <note>
            När det sedan gäller insyn har det redan sagts, vilket också
            jag vill betona, att vi inte vill komma ifrån insyn. Vi vill att
            Skolverket skall stå för den insynen.
          </note>
          <note>
            Det gör det med besked redan i dag.
          </note>
          <note type="speaker">
            Anf. 56 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Debatten om den konfessionella skolan har inte startats
            av socialdemokratin. Jag var inte medlem av denna ärevördiga församling
            när beslutet om Läroplan 94 fattades, men jag kunde följa debatten
            från min hemkommun. Jag såg med glädje att alla partier kunde
            ena sig kring värdegrunden.
          </note>
          <note>
            Men när vi kom till formuleringarna om huruvida vi skulle föra
            in vår tro i värdegrunden kom vi i konflikt. Jag vet också vilket
            parti det var som stred för denna fråga, och det vet Inger Davidson
            också mycket väl. I dag får vi bryta ut den med hänsyn till de
            lagar och förordningar som vi har undertecknat. Vi vill göra det
            tydligt och klart genom att bryta ut just frågan om den konfessionella
            skolan.
          </note>
          <note>
            Det jag undrar är varför man skriver
          </note>
          <note>
            "väsentligen". Man måste ju mena att man inte ställer upp på
            alla värdesatser som finns i värdegrunden. Vad är då "väsentligen",
            och vad är undantaget? Den frågan vill jag att Inger Davidson
            svarar på.
          </note>
          <note type="speaker">
            Anf. 57 INGER DAVIDSON (kd) replik:
          </note>
          <note>
            Herr talman! Som så många gånger förr missuppfattas hela debatten
            när man talar om värdegrunder.
          </note>
          <note>
            Vi kristdemokrater har heller aldrig velat skriva in någonting
            om vår svenska tro i de vanliga läroplanerna. Tvärtom motarbetade
            vi detta.
          </note>
          <note>
            Vi ville ha en markering av att det är den kristna kulturkretsen
            som är grunden för den värdegemenskap vi har här i landet. Men
            det har ingenting med tro att göra. Det är ett konstaterande,
            och vi tycker att det är viktigt att konstatera att Sverige även
            i fortsättningen tillhör den kristna kulturkretsen.
          </note>
          <note>
            Det har alltså ingenting med trosfrågor att göra, och därför
            motsatte vi oss också att man skulle behöva skriva in i läroplanen
            för grundskolan att skolan skall vara icke-konfessionell. Det
            tyckte vi var så självklart att det inte behövde stå.
          </note>
          <note>
            Ingegerd Wärnersson svarade inte på frågan om insyn, som också
            gjordes till något obskyrt. Den fristående skolan skall inte vara
            en skola bakom vars dörrar döljer sig okända ting, sade Ingegerd
            Wärnersson i sitt inlägg.
          </note>
          <note>
            Men det är inte det som vi är ute efter, utan vem som skall ha
            insynen. Vi tycker att det ur rättssäkerhetssynpunkt bör vara
            Skolverket och inte kommunerna som står för insynen.
          </note>
          <note type="speaker">
            Anf. 58 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Även andra talare har ställt frågan om hur många
            av dem som finns i detta parlament som har besökt en fristående
            skola.
          </note>
          <note>
            Jag sade att det finns okända ting bakom dörrarna, men jag sade
            också i min tidigare replik att så var fallet även i den kommunala
            skolan. Jag kan i dag inte svara på vad som förekommer bakom dörrarna
            på varje fristående skola, och jag saknar debatten om vilka verksamheter
            som försiggår - inte för att jag är misstänksam utan för att jag
            är nyfiken, vetgirig och vill lära mer. Därför vill jag ha insyn.
          </note>
          <note>
            Om jag vore kommunpolitiker och skulle ge elever stöd efter deras
            särskilda behov, måste jag veta hur verksamheten ser ut. Annars
            skulle jag inte kunna fördela de ekonomiska medlen rättvist.
          </note>
          <note>
            Jag vidhåller det jag sade i mitt inlägg; för mig är inte insyn
            något negativt ord. Om vi ska arbeta enligt mönstret att elevens
            behov och förutsättningar skall styra måste vi veta vad som förekommer
            i verksamheten. Vi måste veta om där finns speciallärare, talpedagoger
            eller vad det nu är som behövs. Annars kan vi inte låta resurserna
            komma eleven till godo.
          </note>
          <note>
            Anf. 59 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Fristående skolor är en del av svenskt skolväsende
            och skall så förbli. Fristående skolor är varken bättre eller
            sämre än kommunala skolor. Fristående skolor är, precis som kommunala
            skolor, sinsemellan mycket olika och kan inte bedömas i klump.
            Man måste ha respekt för de stora skillnader som finns.
          </note>
          <note>
            Jag tror att fristående skolor kan bidra till att förnya skolväsendet
            och skapa större mångfald i skolväsendet. Jag tror inte att det
            sker automatiskt, men det finns en sådan möjlighet.
          </note>
          <note>
            Vi har också kunnat se att några fristående skolor har gått före
            i vissa frågor. Jag tycker t.ex. att det är intressant hur ett
            antal fristående skolor tagit till vara ett stort föräldraengagemang
            på ett föredömligt sätt.
          </note>
          <note>
            På samma sätt går vissa kommunala skolor före i andra frågor.
            På så sätt bidrar man till en utveckling av det totala skolväsendet
            och till en mångfald som är bra för svenskt skolväsende.
          </note>
          <note>
            Dagens beslut som riksdagen snart skall fatta har föregåtts av
            en mycket lång och ganska högljudd debatt. Det har varit olyckligt
            på många sätt att debatten har tillåtits bli så högljudd och ibland
            väldigt full av överdriven retorik.
          </note>
          <note>
            Det har funnits många skyldiga till detta, och jag tänker inte
            i första hand på kammarens ledamöter.
          </note>
          <note>
            Men jag vet också att det förekommit överdriven högljuddhet från
            samtliga partier, och mitt eget parti har inte varit oskyldigt.
            Det är viktigt att vi nu försöker tona ned en del av den tomma
            retoriken och diskutera de förslag vi faktiskt skall besluta om.
          </note>
          <note>
            Det har varit jobbigt för dem som går i fristående skolor eller
            har sina barn i fristående skolor under tiden debatten har pågått.
            De har inte känt någon trygghet inför framtiden utan känt oro
            för vad som skall gälla. De har lyssnat än på den ena, än på den
            andra och inte varit säkra på vad som gäller. Också för deras
            skull tycker jag att det är angeläget att vi tar ned debatten
            till att handla om de sakfrågor som vi skall besluta om och inte
            lägger in en massa andra följder som inte går att utläsa av de
            förslag som lagts fram.
          </note>
          <note>
            Det är viktigt att det finns en acceptans i Sverige för det svenska
            skolsystemet. Det har oerhört stor betydelse för hela den svenska
            skolan att det finns en legitimitet.
          </note>
          <note>
            De fristående skolorna är inte många. Men det är ändå så att
            de fristående skolor som finns och de villkor och regler som gällde
            för dem under den borgerliga regeringen kom att uppfattas som
            en gräddfil av många som inte går i fristående skolor. Det uppfattades
            som om man lät de fristående skolorna expandera på den kommunala
            skolans bekostnad. Det ledde på många håll till ilska och irritation
            hos dem som gick i den kommunala skolan.
          </note>
          <note>
            Det är viktigt att inse att detta är en fråga man måste ta hänsyn
            till som politiker. Det är viktigt att det finns en acceptans
            hos alla i Sverige för de regler som gäller för svenska skolor,
            också hos dem som väljer att inte gå i en fristående skola. Det
            blir omöjligt för de fristående skolorna att arbeta under någorlunda
            trygga och lugna förhållanden om de hela tiden skall vara utsatta
            för en debatt där de misstänks för att leva på andra skolors bekostnad
            eller ha en gräddfil med mer förmånliga villkor än de kommunala
            skolorna.
          </note>
          <note>
            Detta gäller särskilt när man talat om schablontilldelningen,
            procentsatsen i bidragen. Det går naturligtvis aldrig att säga
            om 75 % eller 80 % är mer eller mindre än vad den kommunala skolan
            bredvid får.
          </note>
          <note>
            Det beror på hur mycket just den skolan får och hur fördelningen
            av medlen ser ut i kommunen. Därför har det varit olyckligt, och
            man har kunnat påvisa både att de fått mer betalt och att det
            blivit mindre ersättning än vad som gällt i en kommunal skola.
          </note>
          <note>
            Det finns därför en stor styrka i att vi nu klargör att det är
            eleven som skall ha samma rätt till stöd och samma resurser oavsett
            om man väljer att gå i en fristående eller kommunal skola.
          </note>
          <note>
            Det finns också anledning att i den här debatten säga att Miljöpartiet
            och Gunnar Goude har lyckats hålla huvudet kallt i en mycket upphettad
            debatt och klarat av att se till sakfrågorna. De har aktivt tagit
            ansvar för en helhet som blir bra både för de kommunala och för
            de fristående skolorna.
          </note>
          <note>
            Jag tror att det är viktigt att inse att man måste ta hänsyn
            till hela skolväsendet.
          </note>
          <note>
            Ola Ström ställde en fråga tidigare. Den löd ungefär så här:
            Varför har ni socialdemokrater inte gjort som Friskolornas riksförbund
            har velat?
          </note>
          <note>
            Det har vi inte gjort därför att vi måste ta ansvar för hela
            skolsystemet. Vi måste ta ansvar för alla elever, både de som
            går i kommunala skolor och de som går i fristående skolor. Det
            skall inte vara så att de som väljer att gå i kommunala skolor
            skall styra alla regler bara för att de är många fler. Men det
            skall naturligtvis inte heller vara så att det bara är de som
            går i de fristående skolorna som skall styra reglerna.
          </note>
          <note>
            Vi måste göra kompromisser som blir hållbara för hela skolsystemet.
            Jag saknar i debatten ansvaret för helheten och för acceptansen
            i hela skolsystemet för de regler som gäller.
          </note>
          <note>
            Jag tycker att det är en bra helhet som riksdagen nu har att
            besluta om. Den sätter eleven i centrum. Vi koncentrerar oss på
            elevens rätt till en utbildning av hög kvalitet med en allsidig
            och saklig undervisning.
          </note>
          <note>
            Vi koncentrerar oss på elevens rätt att själv välja i vilken
            skola man skall gå och att få ekonomiska möjligheter att kunna
            genomföra det valet både genom att inte vara tvungen att betala
            några elevavgifter och genom att få rätt till motsvarande stöd
            som man skulle ha fått i den kommunala skolan. Vi koncentrerar
            oss på elevens rätt till likvärdiga villkor när det gäller kvalitet
            och valmöjlighet oavsett om det handlar om val mellan olika kommunala
            skolor eller mellan en kommunal och en fristående skola.
          </note>
          <note>
            Regeringens förslag innehåller två delar, dels en skärpning av
            kvalitetskraven när det gäller de fristående skolorna, dels förslag
            för större rättvisa mellan elever.
          </note>
          <note>
            Låt mig börja med att kvalitetskraven skärps. Jag har flera gånger
            fått frågan från medierna om detta kommer att leda till förändringar
            i de fristående skolorna. Det kan jag inte svara på eftersom jag
            tror att många av de fristående skolorna redan i dag uppfyller
            dessa krav. Men det är bra att det blir tydligt sagt vilka krav
            som gäller. Det är bra att vi talar om att samtliga fristående
            skolor, precis som de kommunala skolorna, skall följa läroplanens
            värdegrund i alla dess delar.
          </note>
          <note>
            Sedan tror jag att de allra flesta skolorna redan gör det, men
            det är bra att vi talar om det. Det är också ett sätt att skapa
            acceptans för skolsystemet. Man vet vad som gäller. Också den
            som inte själv har möjlighet eller vill gå i en fristående skola
            vet att de som väljer att göra det får en undervisning som är
            likvärdig med den som sker i kommunala skolor. Man riskerar inte
            att utsättas för en undervisning som inte är saklig eller allsidig.
            Det är bra att det uttalas.
          </note>
          <note>
            Vi har också tydliggjort att undervisningen i skolan sker i ett
            socialt sammanhang. Det är viktigt med det samspel som sker mellan
            eleverna. Det är formulerat så att en fullt utbyggd skola bör
            ha minst 20
          </note>
          <note>
            elever om det inte finns särskilda skäl - vilket det kan finnas
            i vissa fall - för att det skall vara en mindre skola.
          </note>
          <note>
            Vi har också tagit upp att Skolverkets tillsyn behöver förändras
            och utvecklas, bl.a. mot bakgrund av att de fristående skolorna
            har blivit fler under de senaste åren.
          </note>
          <note>
            En fråga som jag tycker är angelägen att följa upp handlar om
            kvaliteten och kompetensen hos lärarna i de fristående skolorna.
            Vi vet av undersökningar av andelen behöriga lärare i fristående
            skolor att ungefär hälften av lärarna har behörighet. I den kommunala
            skolan är det 90-95 % som har full behörighet. Det är en allvarlig
            varningssignal. Därför tycker jag att det är en av de frågor som
            man behöver titta litet närmare på. Den handlar om elevers rätt
            till likvärdig undervisning.
          </note>
          <note>
            Vi lägger också fram förslag om större rättvisa för eleverna.
            Jag tror att det är oerhört viktigt också när det gäller acceptans
            och legitimitet för skolsystemet.
          </note>
          <note>
            Vi föreslår att inga skolor skall ta ut elevavgifter, varken
            fristående skolor eller kommunala skolor där förbudet redan gäller
            sedan tidigare, för att vara tillgängliga för alla. I gengäld
            skall man ha rätt till samma tilldelning av resurser oavsett om
            det är en kommunal eller en fristående skola. Beräkningsgrunden
            skall vara densamma oavsett huvudman för verksamheten.
          </note>
          <note>
            Vi väger också in de villkor som kommer att gälla för de elever
            som väljer att inte gå i den fristående skolan när det skall avgöras
            om en ny fristående skola skall etableras. Detta har debatterats
            mycket. Det har framställts i debatten som om det är kommunen
            som avgör om en ny skola skall etableras. Det är inte det som
            regeringen har föreslagit och som utskottsmajoriteten nu föreslår
            riksdagen att besluta. Förslaget är ju att det är Skolverket som
            avgör om en ny skola skall få etableras eller inte. Men när man
            fattar beslutet skall Skolverket också väga in hänsyn till de
            elever som kan påverkas men som inte kommer att gå i den fristående
            skolan. Lagstiftningen är redan i dag utformad på det sättet när
            det gäller fristående gymnasieskolor. I dag är det ju så att regeringen
            har till uppgift, enligt den lagstiftning som Beatrice Ask lade
            fram som skolminister, att väga in om det får påtagliga negativa
            konsekvenser för andra elever när en ny fristående gymnasieskola
            skall etableras. Nu föreslår vi en liknande ordning också för
            grundskolorna med den skillnaden att det är Skolverket som skall
            göra den bedömningen.
          </note>
          <note>
            Vi föreslår också att alla elever, också de som går i fristående
            skolor, skall ha rätt till hemspråksundervisning, skolhälsovård
            och att omfattas av samma sekretessregler som gäller i den kommunala
            skolan.
          </note>
          <note>
            Jag tycker att det är ganska självklart att det skall gälla.
          </note>
          <note>
            Jag vill kommentera en sak som moderaternas representant Ulf
            Melin tog upp i debatten. Jag tycker att
          </note>
          <note>
            Ulf Melin tog i ganska starkt för att försöka svartmåla och vantolka
            de förslag som regeringen har lagt fram och som jag hoppas att
            riksdagen kommer att ställa sig bakom. Jag skall inte kommentera
            alla. Jag skall kommentera en sak.
          </note>
          <note>
            Det är helt fel att kommunerna inte är skyldiga att betala för
            elever med särskilda behov eller funktionshinder. Det är inte
            förslaget från regeringen och utskottsmajoriteten. I stället säger
            vi ju i propositionen att kommunen är skyldig att betala utifrån
            elevernas behov. Det är ju skillnaden mot det förslag som moderaterna
            var med och lade fram om schablonen.
          </note>
          <note>
            Nu talar vi om att det är utifrån elevernas behov som resurserna
            skall fördelas. Vi säger också uttryckligen att det första och
            det naturliga är att eleven skall få sina behov tillgodosedda
            i den skola som man väljer att gå i.
          </note>
          <note>
            Det finns ett undantag, och det undantaget är detsamma som gäller
            för kommunala skolor. Ingegerd
          </note>
          <note>
            Wärnersson har redan tagit upp den frågan. Det finns ingen anledning
            att ha en annan lagstiftning för ett val till en fristående skola
            än vad vi har när det gäller val mellan två kommunala skolor.
            Om man inte anser att den begränsningen skall finnas ytterst när
            det gäller val till en fristående skola undrar jag hur man ser
            på den begränsningen när det gäller den kommunala skolan. Jag
            kan förstå den oro som man kan känna -
          </note>
          <note>
            och jag vet att flera organisationer för handikappade känner
            en stor oro - för att detta skall misstolkas på det sätt som Ulf
            Melin har gjort. Just därför kommer regeringen att särskilt ge
            i uppdrag till Skolverket att noga följa tillämpningen av detta
            så att det inte blir en sådan vantolkning som den som Ulf Melin
            gav uttryck för.
          </note>
          <note>
            Jag vill också gärna säga att det är litet magstarkt att som
            moderat ta upp den här typen av kritik mot regeringens förslag.
            Med den lagstiftning som moderaterna var ansvariga för fanns det
            ingen skyldighet för en fristående skola att ta emot samtliga
            elever. Det fanns inte heller någon rätt att få resurser om eleven
            kostade mer än vad schablonen gav. Det var den man hade rätt till.
          </note>
          <note>
            Jag kommer ihåg en morgon under den tid då moderaterna satt i
            regeringen när jag vaknade upp och lyssnade på radion. Då fick
            jag höra den moderata statssekreteraren i Utbildningsdepartementet
            uttala sig om ett fall där en fristående skola utanför Stockholm
            hade nekat en funktionshindrad elev tillträde. Statssekreteraren
            förklarade att det var helt riktigt. Eftersom man bara får 85
            % är det klart att man inte kan ta emot dyrare elever i en fristående
            skola. Om man är moderat tycker jag att man skall tala med litet
            mindre bokstäver i den här frågan.
          </note>
          <note>
            Herr talman! Avslutningsvis vill jag klargöra att min syn på
            skolsystemet är att fristående skolor skall finnas med som en
            del i det svenska skolsystemet. Jag tror att det är viktigt för
            individen att ha möjlighet och rätt att välja vilken skola man
            vill gå i. Den rättigheten att välja skall gälla både mellan kommunala
            skolor och fristående skolor. Jag vet att väldigt få utnyttjar
            den rätten. Men jag tror att också många av dem som inte utnyttjar
            den rätten tycker att det är bra att den finns och att det är
            en viktig möjlighet som också gör det möjligt att ställa större
            krav på den skola man går i.
          </note>
          <note>
            Jag tycker att det är viktigt att värna om en acceptans för ett
            skolsystem som ger möjlighet till val mellan olika skolor, för
            individens skull. Däremot tror jag inte, herr talman, att vi någonsin
            kommer att få - jag hoppas att vi aldrig kommer att få - ett skolsystem
            som är grundat på en marknad där skolor konkurrerar om eleverna
            och där eleverna har ett särskilt pris på sitt huvud och väljer
            skola som man väljer vara på en marknad. Så tror jag aldrig att
            elever och föräldrar kommer att vilja förhålla sig till skolan.
            Jag hoppas att vi aldrig, så länge jag har inflytande, skall få
            en sådan utveckling av svenskt skolväsende.
          </note>
          <note type="speaker">
            Anf. 60 ULF MELIN (m) replik:
          </note>
          <note>
            Herr talman! Det är tydligen inte bara en tå, utan många tår
            som blir ömma för socialdemokraterna när man tar upp frågan om
            handikappade elever. Jag skall be att få citera från portalparagrafen
            i propositionen:
          </note>
          <note>
            "Om en elev har ett omfattande behov av särskilt stöd, skall
            kommunen inte vara skyldig att lämna bidrag för det särskilda
            stödet, om betydande organisatoriska eller ekonomiska svårigheter
            uppstår för kommunen."
          </note>
          <note>
            Det gäller alltså för en elev med särskilda behov.
          </note>
          <note>
            Det har vi vänt oss emot. Ni säger att kommunen inte är skyldig
            att ge bidrag. I stället får alltså friskolan själv stå för detta.
            Det gör ju att handikappade elever reellt sett inte kommer att
            ha någon möjlighet att välja friskola eftersom kommunen inte kompenserar
            friskolan. Detta är, Ylva Johansson, kommunalt godtycke och politiskt
            tyckande som drabbar handikappade elever. Försök inte smita ifrån
            det misstaget.
          </note>
          <note>
            Kom i så fall med ett nytt förslag till riksdagen där ni ändrar
            förhållandena.
          </note>
          <note>
            Sedan har vi, herr talman, detta med att kvalitetskraven skall
            skärpas för friskolorna. Det är väl i och för sig bra om man gör
            det. Men jag har ändå funderingar kring detta. Det framkommer
            ju i ganska många rapporter, när vi besöker skolor eller läser
            press och medier att mobbningen ökar, att lärare känner sig trötta
            och att undervisningsresultaten är dåliga.
          </note>
          <note>
            Beror detta på de fristående skolorna? Är det de som är problemet?
            Nej, det är de inte. Dessa frågor kom upp i Friskolekommittén,
            där socialdemokraterna ofta försökte påvisa att friskolorna var
            sämre. De var inte sämre. De hade snarare bättre resultat.
          </note>
          <note>
            Det avgörande är trots allt att Ylva Johansson ganska snabbt
            kommer med förslag till riksdagen när det gäller kvalitetskraven
            och problemen i den offentliga skolan. Det är inte friskolan som
            är problemet.
          </note>
          <note>
            Det är i den offentliga skolan som det i dag finns stora problem.
            Det blundar ni för, och det tycker jag är tragiskt.
          </note>
          <note>
            Anf. 61 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Det är självklart att det behövs insatser även när
            det gäller kvaliteten i den kommunala skolan. Men nu debatterar
            vi förslag om den fristående skolan.
          </note>
          <note>
            Låt mig citera ur propositionen, Ulf Melin. Vi skriver:
          </note>
          <note>
            "Vi anser att en elev som behöver särskilt stöd i första hand
            skall få detta vid den skola som han eller hon vill gå i. Skolans
            uppgift är att anpassa sin organisation och sin undervisning så
            att hänsyn tas till alla elevers behov och förutsättningar. De
            elever som behöver särskilt stöd skall få det. Om behovet av stöd
            är av sådan omfattning att det skulle medföra betydande ekonomiska
            eller organisatoriska svårigheter för den fristående skolan, bör
            det i likhet med vad som gäller för grundskolan vara möjligt för
            den fristående skolan att inte ta emot eleven."
          </note>
          <note>
            Vi föreslår alltså att samma regler skall gälla för val till
            fristående skola som för val mellan kommunala skolor. Men vi säger
            också uttryckligen att det normala är att man får det stöd man
            behöver och de resurser som behövs för att ge det stödet i den
            skola man väljer, på samma sätt som det är det normala när man
            väljer mellan kommunala skolor.
          </note>
          <note>
            Jag skulle vilja att Ulf Melin svarar på frågan: Vill
          </note>
          <note>
            Moderaterna ta bort den här paragrafen för de kommunala skolorna,
            eller vill man bara göra det när det gäller val till en fristående
            skola?
          </note>
          <note type="speaker">
            Anf. 62 ULF MELIN (m) replik:
          </note>
          <note>
            Herr talman! Vi är motståndare till skärpningen, både när det
            gäller fristående skolor och när det gäller offentliga skolor.
            Det borde ha framkommit i debatten.
          </note>
          <note>
            Men jag har en fråga till Ylva Johansson. Det är visserligen
            som Ylva Johansson säger. Jag känner till att det står så i propositionen.
            Det står också i betänkandet. Men om ni har den utgångspunkten,
            varför skriver ni också att om en kommun får organisatoriska och
            ekonomiska problem skall man slippa att ta emot eleven? Varför
            skriver ni in det? Varför låter ni inte enbart den första delen
            som Ylva Johansson själv citerade stå, utan även resten? Det skulle
            jag vilja ha svar på.
          </note>
          <note>
            Jag skall också ta upp en annan sak. Ylva Johansson nämnde i
            sitt anförande att 60 % av lärarna i fristående skolor har behörighet.
            Vad beror det på? I
          </note>
          <note>
            många Walldorfskolor har man en egen lärarutbildning som regeringen
            varken godkänner eller ger ekonomiska resurser till. Finns det
            en speciell pedagogik som regeringen inte godkänner, och ger regeringen
            inte ekonomiska bidrag till högskoleutbildningen, säger det sig
            självt att andelen behöriga lärare i den socialdemokratiska tappningen
            blir lägre. Det är inte så konstigt.
          </note>
          <note>
            Det stämmer att eleverna inte känner trygghet i fristående skolor.
            Frågan är om de kommer att känna trygghet när det görs neddragningar
            och friskolornas möjlighet att verka framöver minskas. Det görs
            tillsammans med kommunerna. Skolverket avgör ytterst om en skola
            skall få bidrag eller inte. Man tittar på de påtagliga ekonomiska
            konsekvenserna för en kommun. Men det säger sig självt att möjligheten
            för att starta nya friskolor kommer att minska radikalt.
          </note>
          <note>
            Den andra frågan som inte har fått svar är: Varför skall en friskola
            inte få växa? Varför skall Skolverket, om friskolan är väldigt
            populär, kunna dra in tillståndet? Det är fullständigt befängt,
            herr talman, att man över huvud taget har en sådan tanke.
          </note>
          <note>
            Anf. 63 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Ulf Melin svarar inte heller nu på frågan om han
            vill ta bort den lagstiftning som ger en begränsning i rätten
            att välja och som inte handlar om att det uppstår organisatoriska
            och ekonomiska problem, utan om att det finns betydande ekonomiska
            och organisatoriska svårigheter. Lagstiftningsmässigt är det en
            mycket skarpare formulering än den som Ulf
          </note>
          <note>
            Melin låtsas att han citerar. Vill Moderaterna ta bort den lagstiftning
            som gäller de kommunala skolorna?
          </note>
          <note>
            Eller skall det vara så att den inte gäller bara i fråga om val
            till en fristående skola?
          </note>
          <note>
            Jag skall svara på Ulf Melins fråga. Anledningen till att vi
            tar med formuleringen i lagstiftningen är att den socialdemokratiska
            regeringen till skillnad från den borgerliga regeringen lagstiftar
            om den fristående skolans skyldighet att ta emot alla elever.
            Det är en skyldighet som den fristående skolan tidigare inte har
            haft. I den lagstiftning som Moderaterna var ansvarig för fanns
            ingen sådan skyldighet för den fristående skolan att ta emot de
            elever som sökte sig dit.
          </note>
          <note>
            Vi tycker att det skall finnas en sådan skyldighet, att den fristående
            skolan inte skall kunna värja sig och bara ta emot vissa utvalda
            elever. De skall i stället vara skyldiga att ta emot alla de elever
            som söker sig dit, i mån av plats naturligtvis. Eftersom vi vill
            ha en sådan rättighet för eleven att välja och en skyldighet för
            skolan att ta emot eleven, har vi fört in det i lagen.
          </note>
          <note>
            Det blir då på samma sätt som för en kommunal skola. Den kommunala
            skolan är också skyldig att ta emot de elever som söker sig dit
            i mån av plats. För den finns en motsvarande lagstiftning som
            i yttersta fall säger att om det blir betydande ekonomiska och
            organisatoriska svårigheter finns det en möjlighet att placera
            eleven i den skola som kan tillgodose de behoven. Vi har infört
            motsvarande lagstiftning för de fristående skolorna. Vi har gjort
            en likhet mellan kommunala och fristående skolor. Det är en likhet
            som Ulf Melin nu påstår att han inte vill ha när det gäller undantagen.
            Tycker Ulf Melin att det är bra att man lagstiftar om skyldigheten
            för de fristående skolorna att ta emot alla elever? Är det en
            bra lagstiftning och behöver den i så fall inte se ut på samma
            sätt som för den kommunala skolan?
          </note>
          <note type="speaker">
            Anf. 64 OLA STRÖM (fp) replik:
          </note>
          <note>
            Herr talman! Ylva Johansson säger i sitt anförande att debatten
            om friskolorna stundtals har varit högljudd och het, och att det
            är beklagligt att det har blivit så.
          </note>
          <note>
            Jag tycker att det är litet historielöst att kommentera debatten
            på det sättet. Vi har ju hela tiden fått slåss för friskolornas
            rätt att över huvud taget få finnas. Det är faktiskt inte många
            år sedan stora delar av socialdemokraterna - nästan alla får man
            nog säga -
          </note>
          <note>
            var radikalt emot friskolor. På så sätt har det skett en tillnyktring;
            det måste man tillstå. Då är det inte så konstigt om vi försöker
            höja rösten i debatten. Kanske har det också bidragit till den
            omsvängning som socialdemokraterna ända har gjort. Det skall tillgodoräknas
            dem. Tyvärr har de inte nått ända fram.
          </note>
          <note>
            Det är inte särskilt länge sedan som det användes väldigt konstiga
            ord när man beskrev t.ex. friskolornas ekonomiska resurser. Det
            är bara ett år sedan, under den här mandatperioden, vi diskuterade
            det.
          </note>
          <note>
            Det har använts ord som guldregn över friskolorna, överkompensation
            osv. Ordet överkompensation användes när friskolorna ändå fick
            15 % lägre bidrag än de kommunala skolorna. Det är en fantastisk
            ordvrängning.
          </note>
          <note>
            Ylva Johansson säger att vi måste acceptera att resonemang har
            funnits i kommunala skolor om att friskolorna konkurrerar ut dem,
            bl.a. med medel. Jag tycker inte att man skall acceptera det.
            Jag tycker inte att man skall vara tolerant mot intolerans. Om
            man har bestämt sig för att friskolor är en rättighet - vilket
            vi i Folkpartiet anser - skall man också löpa linan ut och kunna
            försvara detta ute i verksamheten. Det är inget problem bland
            folkpartister och andra borgerliga politiker, utan det är ett
            internt socialdemokratiskt problem. Där har Ylva Johansson och
            andra ett stort missionsarbete framför sig.
          </note>
          <note>
            Anf. 65 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Jag tänker fortfarande stå fast vid det jag har
            sagt. Jag tycker att det är olyckligt med en väldigt högljudd
            debatt. Den kanske är bra för enskilda partier, men jag tror inte
            att den är bra för de fristående skolorna. Jag beklagar trots
            allt att vi fattar beslut som föregåtts av en debatt i ett sådant
            här tonläge.
          </note>
          <note>
            Jag tror inte att Ola Ström lyssnade riktigt uppmärksamt, eller
            så uttryckte jag mig oklart. Jag anser självfallet inte att man
            skall acceptera misstro mellan skolor - särskilt inte om den är
            felaktigt grundad.
          </note>
          <note>
            Men jag anser att man som ansvarig politiker måste se till att
            ta ansvar för hela skolsystemet. Man måste se till att ta ansvar
            inte bara för rätten att välja en fristående skola, utan också
            för rätten att välja en kommunal skola. Man måste ta ansvar för
            att helheten uppfattas som legitim av det svenska folket och av
            eleverna i samtliga skolor.
          </note>
          <note type="speaker">
            Anf. 66 OLA STRÖM (fp) replik:
          </note>
          <note>
            Herr talman! Jag är inte riktigt säker på att jag förstår vad
            Ylva Johansson menar. Det är alldeles självklart att vi alla här
            förmodligen känner ett stort ansvar för hela skolväsendet. Det
            är inte det som är problemet. Nu pratar vi om friskolans rättigheter.
            Det finns ingen koppling mellan dem och att vi skulle känna mindre
            ansvar för den kommunala skolan.
          </note>
          <note>
            Men det kanske är detta som döljer sig i det som jag, Ulf Melin
            och andra har tagit upp här och som jag tycker det vore intressant
            att få klarlagt av Ylva
          </note>
          <note>
            Johansson. Det gäller de påtagliga negativa följder för skolväsendet
            som nämns i betänkandet, och att Skolverket i dessa fall har rätt
            att dra in tillståndet för en fristående skola. Det är intressant
            både för oss och för dem som driver fristående skolor att få veta
            ungefär hur populär en fristående skola får vara innan den riskerar
            att få sitt tillstånd indraget. Det är en väldigt konkret fråga
            som det vore bra att få ett tydligt svar på.
          </note>
          <note>
            Anf. 67 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Ola Ström ser inte sambandet mellan fristående och
            kommunala skolor. Jag beklagar det.
          </note>
          <note>
            Jag tror att det är en av orsakerna till att vi kanske inte riktigt
            når varandra i debatten.
          </note>
          <note>
            Som jag inledde mitt anförande med att säga, ser jag fristående
            skolor som en naturlig del av det svenska skolsystemet, och det
            skall de också förbli. Jag ser dem inte som en helt fristående
            del från det svenska skolsystemet, utan som en del av den helheten.
            De kan bidra till förnyelse och mångfald i denna helhet.
          </note>
          <note>
            Med den synen måste man naturligtvis ta hänsyn till helheten,
            och inte bara till de fristående skolorna.
          </note>
          <note>
            Man måste hitta system som är gynnsamma både för helheten och
            för de fristående skolorna. Det är det som vi i regeringen tror
            att vi funnit nu, och det är svaret på varför man inte bara kan
            göra som Friskolornas Riksförbund vill. Man måste också ta hänsyn
            till andra intressen, och till målkonflikter som ibland kan uppstå
            - särskilt när det finns en retorik kring frågan som försvårar
            samarbetet mellan fristående och kommunala skolor.
          </note>
          <note>
            Jag skall svara på den andra frågan också. Man undrar litet naivt
            hur populär en fristående skola får bli. Den får naturligtvis
            bli hur populär som helst. Det är väl utmärkt om den fristående
            skolan är populär, på samma sätt som det också är utmärkt om den
            kommunala skolan är populär. Bakgrunden till det förslag till
            reglering som regeringen har lagt fram är att jag som ansvarigt
            statsråd har erfarenhet av att hantera ärenden där en fristående
            gymnasieskola har ansökt om bidrag. Skolan har då angett hur många
            elever den kommer att ha. Mot den bakgrunden skall man ta ställning
            till om detta får påtagliga negativa konsekvenser för andra elever
            i kommunen. Ett visst ställningstagande har kanske lett till att
            skolan har sagt att
          </note>
          <note>
            "vi kommer inte alls att ha så här många elever, det vara bara
            som vi högg till med för att vi kanske blir så stora någon gång
            sedan". Man måste göra det möjligt för en skola att ansöka om
            bidrag och ange hur stor skolan faktiskt tror sig komma att bli,
            men det måste också finnas möjlighet att växa. Det blir då en
            annan fråga, som man inte måste ta hänsyn till när man fattar
            det första beslutet.
          </note>
          <note type="speaker">
            Anf. 68 ANDREAS CARLGREN (c) replik:
          </note>
          <note>
            Herr talman! Huvudfrågan i debatten är om ifall det går att utforma
            ett system för stödet till de fristående skolorna så att man tar
            hänsyn till elevernas behov samtidigt som man ser till att det
            finns rimliga och självklara trygga villkor för de fristående
            skolorna. Poängen med det system vi har drivit, dvs. ett system
            med en garanterad lägsta nivå men med möjlighet att få bidrag
            utöver denna, är just att man förenar dessa två saker. Det blir
            både hänsyn till elevernas behov och trygghet för den fristående
            skolan.
          </note>
          <note>
            Förra året uttryckte utbildningsutskottet detta alldeles utmärkt
            när man sade att det förslag riksdagen ställde sig bakom innebar
            att kommunerna åläggas att beakta fristående skolors behov av
            särskild ersättning för extra kostnader jämte schablonbidraget
            om sådant föreligger. Utskottet menade vidare att detta innebär
            att fördelningen av resurser för de fristående skolorna då kommer
            att ske i huvudsaklig överensstämmelse med de fördelningsprinciper
            som bör gälla kommunens egna skolor, nämligen att resurserna fördelas
            efter behov.
          </note>
          <note>
            Min första fråga är: Vad exakt är det som gör att man inte också
            nu skulle kunna förena dessa principer om elevers behov med en
            garanterad grundnivå?
          </note>
          <note>
            Min andra fråga till Ylva Johansson gäller det som står i propositionen
            om att Skolverket kan ha anledning att återkalla rätten till bidrag
            om en skola växer för snabbt. Statsrådet var inne på detta nyss,
            men hon gav inte svar på den viktiga frågan om vilka kriterier
            som skall avgöra att en fristående skola plötsligt kan stå helt
            utan bidrag om den har vuxit för snabbt.
          </note>
          <note>
            Anf. 69 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Låt mig ta den sista frågan först. Det finns ett
            alternativ till den typ av lagstiftning regeringen har föreslagit;
            att Skolverket skulle fatta beslut om exakt storlek på en skola.
            Jag tycker inte att det är någon bra idé att besluta precis hur
            stor en skola får vara. Det fanns ett sådant förslag från den
            utredning som har lämnat underlag till propositionen. Utredningen
            föreslog att Skolverket skulle fatta ett särskilt beslut om hur
            stor en skola får vara, och att man skulle vara tvungen att fatta
            särskilda beslut om utökning. Jag tror att det skulle bli ett
            väldigt byråkratiskt system, som skulle kunna hämma tillväxten
            för de fristående skolorna.
          </note>
          <note>
            Jag tycker att det är bättre att det finns en ventil, en möjlighet
            att göra ett nytt ställningstagande, om de förhållanden som gällde
            när man en gång tog ställning till påtagliga negativa konsekvenser
            för övriga skolväsendet har förändrats kraftigt och påtagligt.
            Detta betyder inte att varje skola som växer, även om den växer
            mycket, skulle bli av med sin rätt till bidrag.
          </note>
          <note>
            Absolut inte! Det är definitivt inte min avsikt med lagstiftningen.
          </note>
          <note>
            När det gäller den andra frågan är jag litet ledsen över att
            Andreas Carlgren och jag inte fullt ut förstår varandras resonemang.
            Jag tror att det är oerhört viktigt att vi grundar en ny lagstiftning
            för fristående skolor på insikten om att för att fristående skolor
            skall kunna bli en bestående del i svenskt skolväsende, få acceptans
            där och därmed kunna bidra till utveckling och mångfald. Lagstiftningen
            måste utformas på ett sådant sätt att den uppfattas som rättvis
            av eleverna på såväl de fristående som de kommunala skolorna.
          </note>
          <note>
            Med det förslag till lagstiftning som Centerpartiet har lagt
            fram får man naturligtvis omedelbart följdfrågan: En fristående
            skola har rätt att få bidrag för särskilda behov och särskilda
            kostnader på samma sätt som en kommunal skola. Varför har den
            då inte skyldighet att justera sitt bidrag nedåt på samma sätt
            som en kommunal skola får göra?
          </note>
          <note type="speaker">
            Anf. 70 ANDREAS CARLGREN (c) replik:
          </note>
          <note>
            Herr talman! Ylva Johansson säger att alternativet till den lagstiftning
            hon föreslår skulle vara att Skolverket skulle bestämma exakt
            hur stora de fristående skolorna skulle vara. Jag säger bara:
            Är det verkligen ett rimligt resonemang? Är det verkligen möjligt
            att
          </note>
          <note>
            Ylva Johansson menar att det skulle vara alternativet?
          </note>
          <note>
            Varför kan man inte ha ett system som bygger på elevernas val,
            dvs. att när många elever väljer en skola så följer också mer
            bidrag med dit?
          </note>
          <note>
            Ylva Johansson sade också att varje skola som växer inte skall
            bli av med sitt bidrag, men vissa. Min fråga var ju: Vilka är
            dessa, vissa skolor? Om de fristående skolorna anstränger sig
            oerhört mycket och lyckas så väl att de faktiskt får en förändrad
            situation jämfört med när de ansökte om bidrag, skall då bidraget
            kunna upphöra och upphöra helt? Detta innebär ju lagförslaget,
            och det rycker undan tryggheten. Det är ett av skälen till att
            vi också har föreslagit den garanterade nivå som Ylva Johansson
            nu argumenterar emot.
          </note>
          <note>
            Jag tycker att det svar som Ylva Johansson gav på min första
            fråga är ett utmärkt skäl till att ha en garanterad nivå. Annars
            rycker man undan tryggheten för de fristående skolorna och tar
            död på engagemanget, och det tror jag är allvarligt, särskilt
            som jag håller med Ylva Johansson om att de fristående skolorna
            är en viktig del. Det tycker jag är ett bra uttalande av
          </note>
          <note>
            Ylva Johansson.
          </note>
          <note>
            Anf. 71 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Jag tycker att det är en viktig princip att individen
            har en möjlighet att välja vilken skola han eller hon vill gå
            i, eftersom alla elever har en skyldighet att gå i skolan. Vi
            har ju en plikt att gå i grundskolan, och det är viktigt att den
            plikten motsvaras av en rättighet både att välja och att ha inflytande
            över den skola som man går i. Om man vill att elevens val skall
            styra skolorna och om man tycker att det är viktigt att individen
            har en möjlighet att välja skola, då är det också viktigt att
            rätten att välja är likvärdig för de elever som väljer en fristående
            skola och för de elever som väljer att gå i en kommunal skola.
            Det är poängen.
          </note>
          <note>
            Någonstans måste den frågan så att säga vägas in;
          </note>
          <note>
            annars sätter man rätten att välja en fristående skola framför
            rätten att välja en kommunal skola, och det vill inte jag göra.
            Jag vill att de rättigheterna skall vara likvärdiga. Om det blir
            nödvändigt - vilket jag inte tror att det blir särskilt ofta -
            att göra en avvägning däremellan tycker jag att det är rimligt
            att staten får ta på sig att göra den avvägningen, och det är
          </note>
          <note>
            Skolverket som får den rollen. Det är det som är formulerat som
            "påtagliga negativa konsekvenser för de andra eleverna i kommunen".
          </note>
          <note type="speaker">
            Anf. 72 INGER DAVIDSON (kd) replik:
          </note>
          <note>
            Herr talman! Eleverna skall ha samma stöd, och eleven sätts i
            centrum, säger Ylva Johansson. Det är ett mycket bra uttalande.
            Verkligheten om ett par år kommer att visa hur det blev när det
            gäller elever i de fristående skolorna, och det skall bli intressant
            att då stå här i kammaren och konstatera det. Ingen skulle vara
            gladare än jag om Ylva Johanssons utsaga blev sann, så att alla
            elever upplevde att de just sätts i centrum.
          </note>
          <note>
            Bara en liten, konkret fråga: Kommer det här att innebära att
            elever i fristående skolor kommer att kunna gå och bada i kommunala
            badhus utan att behöva betala för badvakten? Kommer de att kunna
            gå till biblioteket och ha bokprat utan att betala en särskild
            avgift?
          </note>
          <note>
            När det gäller kvalitetskraven talar Ylva Johansson om acceptans
            och samband i hela skolväsendet.
          </note>
          <note>
            Det håller jag fullständigt med om. Statsrådet sade att en elev
            som väljer en offentlig skola måste kunna känna trygghet också
            i att en kompis som går i en fristående skola får den kvalitet
            som den har valt, och då kanske framför allt när det gäller värdegrunden.
          </note>
          <note>
            Jag håller fullständigt med om det. Jag skulle önska att den
            som väljer en fristående skola hade motsvarande garanti för att
            hans eller hennes kompisar som väljer den offentliga skolan får
            det. Vi läser om insparkar där unga tjejer och killar förnedras,
            där deras människovärde kränks, och vi vet att nazisymboler och
            andra kränkande symboler används i våra skolor i dag. Med tanke
            på detta tycker jag att det finns anledning att ta strid för kvaliteten.
            Jag tycker att det är en strid som statsrådet borde prioritera
            framför striden om de fristående skolorna.
          </note>
          <note>
            Anf. 73 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Jag ser också fram emot den debatt vi kan ha om
            några år när den här lagstiftningen har fått verka och vi har
            en verklighet att utvärdera och förhålla oss till. Jag tror att
            den debatten kommer att låta på ett helt annat sätt än dagens
            debatt. Men låt oss vänta och ta den debatten då.
          </note>
          <note>
            Inger Davidson frågade om de fristående skolorna kommer att slippa
            betala när de går till badhuset eller biblioteket. Poängen med
            den lagstiftning som vi nu föreslår och som jag hoppas att riksdagen
            ställer sig bakom är just att de fristående skolorna kommer att
            behandlas på samma sätt som de kommunala skolorna. Där ser det
            olika ut i olika kommuner. I vissa kommuner har man interndebitering
            som gör att skolorna betalar när de utnyttjar andra kommunala
            anläggningar. I andra kommuner har man andra system.
          </note>
          <note>
            Poängen är att nu skall den fristående skolan inordnas i samma
            system som den kommunala skolan i samma kommun och följa de regler
            och den resurstilldelning som gäller för de kommunala skolorna
            i kommunen.
          </note>
          <note>
            Jag håller med Inger Davidson om att det finns mycket att diskutera
            i den kommunala skolan när det gäller kvalitet och utveckling,
            men jag tror ändå att det finns anledning att säga att vi bör
            akta oss litet för att generalisera utifrån vad som händer i vissa
            skolor, både när det gäller fristående skolor och när det gäller
            kommunala skolor. Vi skall inte föra den debatten och koppla den
            till huvudmannaskap - jag tror att det är en olycka. Det finns
            bra och det finns mindre bra skolor, och de har olika huvudmän
            och finns på olika håll i landet.
          </note>
          <note type="speaker">
            Anf. 74 INGER DAVIDSON (kd) replik:
          </note>
          <note>
            Herr talman! Jag hoppas som sagt att debatten skall låta annorlunda
            om några år, men erfarenheten förskräcker tyvärr.
          </note>
          <note>
            Min fråga när det gällde de konkreta exemplen var inte om man
            skulle göra som man gör i dag utan om eleverna som går i den fristående
            skolan kommer att slippa den annorlunda behandlingen - det här
            hände nämligen i en kommun där andra elever inte behövde betala
            för sin badvakt eller för sitt bokprat på biblioteket. Det är
            bra om statsrådet garanterar att så inte kommer att bli fallet
            i fortsättningen. Då får vi statsrådsord på det, förutom att det
            står i propositionen, och det väger alltid tungt när det har uttalats
            muntligt också.
          </note>
          <note>
            Vi skall inte generalisera, säger statsrådet. Nej, självklart
            inte. Men om några har drabbats av generaliseringar är det just
            de fristående skolorna. De har skurits över en kam i debatten.
            Självklart förekommer inte det som jag tog som exempel i alla
            skolor, men att det förekommer, och t.o.m. ganska ofta, tycker
            jag är tillräckligt alarmerande. Jag vidhåller att det hade varit
            mycket viktigare för ett statsråd att ta tag i och driva fram
            en förändring i detta avseende än att ägna så mycket möda och
            kraft åt att ändra någonting som redan i dag fungerar mycket bra.
          </note>
          <note>
            Anf. 75 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Jag kan försäkra Inger Davidson att arbetet med
            att ändra reglerna för de fristående skolorna inte är någon huvuduppgift
            för mig som statsråd, och inte heller för regeringen. Vi har en
            mängd annat arbete på gång, och jag skall gärna berätta mer om
            det för Inger Davidson vid ett annat tillfälle.
          </note>
          <note>
            Anf. 76 BRITT-MARIE DANESTIG-
          </note>
          <note type="speaker">
            OLOFSSON (v):
          </note>
          <note>
            Herr talman! Grunden för Vänsterpartiets skolpolitik är idén
            om en sammanhållen, likvärdig skola för alla, där eleven sätts
            i centrum. Det är därför naturligt för oss att i första hand lägga
            ned energi och kraft på att utveckla och förbättra den kommunala
            skolan, där vi faktiskt har 98 % av dagens elever.
          </note>
          <note>
            Men det betyder inte att vi är negativa till de fristående skolorna.
            De kan vara utmärkta som komplement till den kommunala skolan.
            De kan skapa utrymme för spännande pedagogiska alternativ och
            på så sätt också bidra till förnyelse och utveckling.
          </note>
          <note>
            Vad vi däremot har varit kritiska till är skolpengen som infördes
            av förra regeringen. Schablonbidrag är ett alltför statiskt och
            okänsligt resursfördelningsinstrument, oavsett om det används
            för att fördela resurser till fristående skolor eller till de
            kommunala skolorna.
          </note>
          <note>
            Det offentliga stödet bör därför i stället utformas på ett flexibelt
            och behovsinriktat sätt, som i högre grad tar hänsyn till vilka
            elever som finns i den enskilda skolan. Enskilda individers livschanser
            påverkas både av den sociala strukturen och av uppväxtvillkoren.
            Elever har olika behov, och vissa elever måste kompenseras för
            sina särskilda behov för att kunna nå de nationella målen för
            skolan - detta oavsett om eleven finns i en kommunal eller en
            fristående skola. Det är det som likvärdigheten djupast handlar
            om.
          </note>
          <note>
            Skolan är jämlik och jämställd när resursfördelningen i vid mening
            är sådan att alla elever har en fair chans. Det är därför det
            är så viktigt att skapa likvärdiga förutsättningar och spelregler
            för de kommunala och för de fristående skolorna. Detta genomsyrar
            också varje detalj i majoritetens förslag och i utbildningsutskottets
            betänkande.
          </note>
          <note>
            Rent konkret kommer det naturligtvis att innebära att det bland
            de fristående skolorna både kommer att finnas vinnare och förlorare
            när ett nytt system för att fördela resurserna införs. Det är
            naturligt därför att de fristående skolorna sinsemellan är väldigt
            olika. Men eleverna vinner i längden på en mer rättvis fördelning
            av skolans resurser. Jag tror också att denna reform skapar helt
            andra förutsättningar för samarbete och förståelse för olika skolors
            situation genom att alla hamnar vid samma förhandlingsbord, dvs.
            representanter för kommunerna och för de fristående skolorna.
          </note>
          <note>
            Jag tror också att de fristående skolorna kommer att få en mer
            naturlig plats inom skolväsendet och säkert på sina håll kan vara
            en inspirationskälla i det pedagogiska samtalet.
          </note>
          <note>
            Det har pratats mycket om den kommunala insynen och utvärderingen
            av de fristående skolorna. Jag ser det som ett stöd för elevens
            rätt till en likvärdig utbildning. Jag ser det som någonting oerhört
            positivt för eleverna.
          </note>
          <note>
            Jag skulle också vilja kommentera begreppet valfrihet, som har
            blivit något av ett honnörsord i denna debatt. Såvitt jag kan
            förstå är det för den tidigare regeringskoalitionens företrädare
            så, att föräldrarnas rätt att välja skola till sina barn är en
            princip som är överordnad alla andra principer. Den tycks t.o.m.
            vara överordnad elevens rätt till en saklig och allsidig undervisning
            av god kvalitet. Jag menar att en fristående skola skall vara
            öppen för olika uppfattningar och hävda de grundläggande värden
            som finns i skollagen och läroplanerna, oavsett vilken profil
            den har.
          </note>
          <note>
            Inte minst är det viktigt att skolan i dag tar klart avstånd
            från våld, rasism och främlingsfientlighet.
          </note>
          <note>
            Personligen känner jag mig litet bekymrad över att uppfattningen
            att det är värdefullt att barnen i skolan möter olika synsätt
            om hur man bör tänka och leva har minskat till förmån för föräldrarnas
            strävan att skydda barnen från inflytande som de inte önskar.
            Jag anser att varje elev har rätt till en pluralistisk undervisning
            i den egna skolan för att kunna orientera sig i omvärlden och
            också som vuxen kunna ta ställning i olika frågor. Jag tror att
            barn mår bra av att få möta vuxna människor med olika uppfattningar
            och värderingar. Föräldrarnas frihet kan annars bli barnens tvångströja.
          </note>
          <note>
            I FN:s barnkonvention, artikel 29, sägs det också att barnets
            utbildning skall syfta till att förbereda barnen för ett ansvarsfullt
            liv i ett fritt samhälle i en anda av förståelse, fred, tolerans,
            jämlikhet mellan könen och vänskap mellan alla folk, etniska,
            nationella och religiösa grupper och personer som tillhör urbefolkningar.
          </note>
          <note>
            En skola som får offentligt stöd skall vara avgiftsfri och öppen
            för alla. I majoritetens förslag görs ett undantag då det gäller
            de fristående skolornas skyldighet att ta emot en elev. Det är
            när eleven har ett mycket omfattande behov av särskilt stöd. Även
            här har i ett antal motioner föräldrarnas rätt att välja skola
            överordnats elevens rätt till särskilt stöd och kommunernas skyldighet
            att tillgodose detta, trots att det i propositionen kraftigt betonas
            att undantaget endast gäller i de fall då det är fråga om avsevärda
            kostnader och stora organisatoriska svårigheter. I detta fall
            är motionärerna Miljöpartiet, Folkpartiet och kristdemokraterna
            inte konsekventa, eftersom man vill särbehandla de fristående
            skolorna och inte låta dem omfattas av samma bestämmelser som
            de kommunala skolorna gör enligt skollagen.
          </note>
          <note>
            Mycket tid och energi har ägnats åt debatten om de fristående
            skolorna, särskilt under våren. Jag skulle önska att intresset
            nu fokuseras på de problem som faktiskt rör 98 % av eleverna,
            som finns i den kommunala skolan.
          </note>
          <note>
            Det har betonats att valfriheten är någonting positivt. Jag delar
            den uppfattningen, men valfriheten kan också innebära problem.
            Vi vet bl.a. genom Skolverkets rapport om valfrihetens effekter
            för drygt en månad sedan att segregationen har ökat. Olikheterna
            i skolornas elevsammansättning har blivit tydligare i samband
            med att det har blivit lättare att byta skola, och skillnaden
            mellan olika skolor tenderar att växa.
          </note>
          <note>
            Det är främst elever med högutbildade föräldrar som har använt
            sig av möjligheten att välja skola. Till områden med många lågutbildade
            med invandrarbakgrund söker sig elever med liknande social och
            etisk bakgrund från andra områden. Vi vet att vissa bostadsområden
            i storstäderna är som tickande bomber som hotar att krevera. Frågan
            är hur stor spridning vi som politiker kan acceptera. Jag tror
            i och för sig inte att det är möjligt att göra någonting åt den
            smygande differentieringen i samhället genom beslut som enbart
            rör skolan. För att ändra ett sådant olikvärdighetsmönster behövs
            mycket mera djupgående samhällsförändringar.
          </note>
          <note>
            Till sist vill jag säga att de fristående skolornas inställning
            till de föreslagna förändringarna enligt mina erfarenheter är
            långt ifrån så entydigt negativ som särskilt Moderaterna och Folkpartiet
            låtit påskina i denna debatt, och också under den debatt som förts
            i massmedierna under våren. Jag har mött många företrädare för
            fristående skolor som har sagt att det är en alldeles utmärkt
            reform.
          </note>
          <note>
            Som ett exempel på det skulle jag vilja plocka upp en insändare
            från måndagen den 21 oktober i Östgöta
          </note>
          <note>
            Correspondenten, som kommer från min hemkommun. Där sägs det
            att förslaget faktiskt är ett lyft för friskolan. Regeringens
            friskoleproposition är bra, och den kan faktiskt leda till att
            friskolorna får en naturlig plats i skolväsendet. Ordföranden
            för Björkö friskola,
          </note>
          <note>
            Eva Hallberg, välkomnar reformen. Den är ett steg mot en rättvisare
            fördelning av skolresurserna.
          </note>
          <note>
            De tongångarna har vi hört alldeles för litet av.
          </note>
          <note>
            Det krafterna har varit alltför tysta i debatten, men de finns,
            och de utgör en relativt betydande del av de fristående skolorna.
          </note>
          <note>
            Det har pratats om bred enighet i dessa frågor. Det finns faktiskt
            en betryggande majoritet för förslaget.
          </note>
          <note>
            Med detta vill jag yrka bifall till hemställan i utbildningsutskottets
            betänkande UbU4.
          </note>
          <note type="speaker">
            Anf. 77 ULF MELIN (m) replik:
          </note>
          <note>
            Herr talman! På det sista som Britt-Marie Danestig-Olofsson sade
            vill jag svara att det är klart att det finns kommuner i vårt
            land som har en välvillig inställning till fristående skolor och
            vill verka för att fler skall komma till stånd. Det är klart att
            det finns många sådana kommuner också.
          </note>
          <note>
            Jag vill litet kort bemöta det som Ola Ström var inne på i sitt
            anförande, dvs. vikten av att man trots allt på denna nivå fastställer
            principerna för rätten att välja skola, hur ett bidragssystem
            skall vara konstruerat osv., så att spelreglerna blir lika runt
            om i landet.
          </note>
          <note>
            Det är just därför som vi från den borgerliga sidan slåss och
            har slagits för att det skall finnas en garanterad ersättningsnivå
            för de fristående skolorna.
          </note>
          <note>
            Så till frågan om segregation. Jag tycker att Britt-
          </note>
          <note>
            Marie Danestig-Olofsson odlar myten att fristående skolor är
            segregerande. Jag vill påstå att det är tvärtom. Det är bostadspolitiken
            som är segregerande och ingenting annat. Man kan återigen ta exemplet
            med
          </note>
          <note>
            Botkyrka och de muslimska skolorna. Jag antar att det med Britt-Marie
            Danestig-Olofssons vokabulär är ett segregerat område, i och med
            att det bor många invandrare där. Varför skall de inte få starta
            egna skolor för att lyfta de människor som bor där? Det stora
            problemet är att man med de förslag som bl.a. Vänstern ställer
            sig bakom kommer att hindra den utvecklingen, och då kommer man
            därigenom också att bidra till segregationen.
          </note>
          <note>
            Anf. 78 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Herr talman! Ulf Melin och jag har debatterat den här frågan
            tidigare här i kammaren. Jag tycker att Ulf
          </note>
          <note>
            Melin har en mycket grundläggande misstro mot kommunpolitiker.
            Historiskt sett, för kanske tio år sedan, fanns det nog i kommunerna
            en mer skeptisk inställning till de fristående skolorna än vad
            det gör i dag. Nu finns det en stor förståelse för och en nyfikenhet
            på de fristående skolorna. Jag tycker att man skall utnyttja det,
            och man skall uppmuntra samarbete och inte konfrontation, som
            det i andra sammanhang brukar handla om i talarstolen i den här
            församlingen.
          </note>
          <note>
            Det är klart att de skall få starta fristående skolor i
          </note>
          <note>
            Botkyrka, på samma villkor som alla andra. Det är väl utmärkt
            att de gör det.
          </note>
          <note>
            Jag sade inte att de fristående skolorna har bidragit till segregationen.
            Jag sade att segregationen i sig är ett mycket stort problem,
            som vi politiker, också skolpolitiker, måste ägna mycket mera
            intresse i framtiden. Annars kanske utvecklingen där blir mycket
            negativ.
          </note>
          <note type="speaker">
            Anf. 79 GUNNAR GOUDE (mp):
          </note>
          <note>
            Herr talman! Det har under de senaste åren skett stora förändringar
            i det svenska skolväsendet. Man har lämnat den gamla centralstyrningen
            av grundskolan och genomfört en långtgående decentralisering,
            så att huvudansvaret nu ligger på kommunerna och de enskilda skolorna.
            Varje skola utgör en egen fristående enhet, med eget ekonomiskt
            ansvar och stort utrymme för profilering och utformning av det
            pedagogiska arbetet. Den har en egen arbetsplan, som formas i
            anslutning till den kommunala skolplanen. Skolan öppnas också
            upp mot samhället, med ökat deltagande från ortens företag och
            med helt nya möjligheter för föräldraengagemang, bl.a. i form
            av skolstyrelse med föräldramajoritet. De kommunala skolorna har
            tagit ett stort steg i riktning mot den friare skolform som tidigare
            endast friskolorna hade.
          </note>
          <note>
            I det moderna svenska skolväsendet har friskolorna alltså en
            naturlig plats, med goda möjligheter till samverkan och utbyte
            med andra skolor. Friskolan är inte längre någon främmande fågel
            i det svenska skolväsendet. Den föreslagna friskolereformen kommer
            att ge friskolorna goda och stabila utvecklingsmöjligheter och
            innebär också en rad förbättringar för friskolorna.
          </note>
          <note>
            Finansieringen är ett exempel. För närvarande får friskolorna
            i praktiken 75 % av vad kommunens elever får genomsnittligt i
            skolbidrag. Enligt förslaget skall de i stället få samma bidrag
            som eleverna i de kommunala skolorna.
          </note>
          <note>
            Det finns tre viktiga fördelar med den nya bidragsformen:
          </note>
          <note>
            1. Kravet på jämställdhet uppfylls. Bidraget till en elev är
            lika oavsett om eleven går i en fristående skola eller i en kommunal
            skola.
          </note>
          <note>
            2. Utrymmet för godtycke vid bidragsberäkningen minskar avsevärt.
            I den nuvarande regeln, med 75 %
          </note>
          <note>
            av genomsnittet, finns det inga anvisningar om hur genomsnittet
            skall beräknas, inte ens vilket genomsnitt det är fråga om. Kraven
            på resursfördelningsreglerna i den nya modellen är betydligt tydligare
            och efterlevnaden mycket lättare att kontrollera.
          </note>
          <note>
            3. Bidraget beräknas med hänsyn till olikheter i barnens behov.
            Resursfördelningsmodellerna är konstruerade just för att ta sådan
            hänsyn.
          </note>
          <note>
            Sedan vill jag säga någonting om myndighetsansvaret. Vem har
            myndighetsansvaret över friskolorna enligt det nya förslaget?
            Ja, det är enkelt och tydligt: Skolverket ensamt fattar beslut
            om godkännande och bidragsrätt för friskolor. Skolverket ensamt
            ansvarar för tillsynen över friskolorna. Det bör alltså observeras
            att kommunen inte på en enda punkt har myndighetsansvar eller
            rätt att fatta beslut i frågor som gäller friskolans etablerande
            eller friskolans pågående verksamhet. Jag återkommer till det
            senare.
          </note>
          <note>
            Friskolans frihet är en förutsättning för en friskolas verksamhet.
            I förslaget har friheten att utforma en undervisningsmetodik,
            pedagogisk inriktning och profilering bibehållits och på vissa
            punkter stärkts.
          </note>
          <note>
            Föräldrarnas möjlighet att välja skola är en annan viktig förutsättning
            för utveckling av skolan. Föräldrar skall kunna välja den skola
            som de tror är bäst för deras barn. Möjligheten att välja skola
            ökas genom friskolereformen på tre sätt.
          </note>
          <note>
            För det första tas skolavgifterna bort. Plånbokens tjocklek skall
            inte påverka möjligheten att välja skola.
          </note>
          <note>
            För det andra införs hemspråksundervisning även på friskolor
            Det ökar invandrarfamiljernas möjlighet att välja en friskola.
          </note>
          <note>
            För det tredje skall skolhälsovård förekomma på friskolorna.
            Barn med olika somatiska besvär, t.ex.
          </note>
          <note>
            allergibarn, får sina behov av hjälp tillgodosedda även i friskolorna.
          </note>
          <note>
            För friskolornas del och för det svenska skolväsendet som helhet
            är förslaget ett stort steg framåt, till gagn för en god utveckling
            av den svenska skolan, för barn i såväl fristående som kommunala
            skolor.
          </note>
          <note>
            Herr talman! Jag yrkar bifall till utskottets förslag i UbU4.
          </note>
          <note>
            Jag skulle nu vilja ta upp ett problem med friskolereformen som
            handlar om reformens genomförande.
          </note>
          <note>
            Problemet har uppstått som en direkt följd av ärendets politiska
            hantering. Redan när Friskolekommittén var i slutfasen av sitt
            arbete började de borgerliga partierna sprida en mycket missvisande
            bild av förslagets innehåll. Friskolornas riksförbund fick den
            felaktiga informationen och beskrev förslaget i sitt medlemsblad.
            Där fick alltså föräldrar till barn i friskolorna läsa att förslaget
            skulle helt överlåta på kommunerna att godkänna nya friskolor,
            låta kommunerna överta ansvaret för tillsynen, avskaffa 75-procentsregeln
            och i stället ge kommunerna frihet att själva fastställa om och
            hur stort bidraget till friskolorna skall vara. Det är en beskrivning
            som på väsentliga punkter är snarast motsatsen till förslagets
            innehåll.
          </note>
          <note>
            De borgerliga skolpolitikerna fortsatte sedan i en rad egna artiklar
            att sprida liknande osanna bilder av förslaget och dess konsekvenser.
            De målade upp en skräckbild, där friskolorna skulle utlämnas till
            kommunalt godtycke och stängas av mängder av illasinnade kommunledningar.
            Några exempel kan tydliggöra vad det handlar om.
          </note>
          <note>
            I en tidningsartikel sammanfattar Folkpartiet, genom sin partiledare
            Maria Leissner, följderna av förslaget på det här sättet: "Resultatet
            blir ett tvärstopp för nya friskolor. För de fyra hundra friskolor
            som tillsammans har över tjugotusen elever står valet mellan att
            börja ta ut skyhöga elevavgifter eller att lägga ner." Det är
            folkpartiets partiledare som går ut och informerar allmänheten
            om vad förslaget innebär.
          </note>
          <note>
            Nu kan listan göras väldigt lång, eftersom det handlar om en
            stor mängd artiklar. Jag kan nämna artiklar av några som sitter
            i kammaren, så kanske jag får en förklaring.
          </note>
          <note>
            Inger Davidson, Kristdemokraterna, skriver att friskolereformen
            är en reform där "förslag efter förslag går ut på att täppa till
            utvecklingsmöjligheterna för dessa skolor".
          </note>
          <note>
            Ulf Melin, Moderaterna, förklarar i en serie artiklar att "för
            s och mp har det enbart handlat om att hitta på hinder för friskolorna
            och mer inflytande för kommunpolitiker" och att friskolorna "blir
            utlämnade åt kommunpolitikernas godtycke". Vi har också hört detta
            från talarstolen här.
          </note>
          <note>
            Beatrice Ask, Moderaterna, Inger Davidson och
          </note>
          <note>
            Jan Björklund skriver gemensamt en artikel där de helt frankt
            påstår att det tycks vara så att vi får en kommunalisering av
            friskolorna. De får inte oväntat stöd från den nyliberalt färgade
            ledningen på Friskolornas riksförbund, som kort och gott skriver
            "att villkoren för friskolorna kommer att bli de sämsta någonsin
            i svensk skolhistoria".
          </note>
          <note>
            Kampanjen har alltså fortsatt fram till i dag, i drygt ett år.
            Den har varit mycket omfattande, och den är ett skolboksexempel
            på hur svart propaganda skall bedrivas.
          </note>
          <note>
            Herr talman! Den här typen av propaganda bör inte passera obemärkt.
            Det är angeläget att här i riksdagen uppmärksamma dess negativa
            konsekvenser.
          </note>
          <note>
            Den har hindrat en fruktbärande debatt i viktiga skolfrågor,
            en debatt som vi så väl behöver, och naturligtvis bidragit till
            att öka politikerföraktet. Men framför allt har den systematiska
            felinformationen från ledande politiker och från Friskoleförbundets
            ledning inneburit allvarliga negativa konsekvenser för friskolorna.
          </note>
          <note>
            Vi har redan fått ett exempel på en direkt följd av agerandet.
            Det är det i pressen uppmärksammade fallet med en friskola i Borås,
            Sverigefinska skolan.
          </note>
          <note>
            Folkpartiet hade meddelat att friskolorna skulle läggas ned eller
            tvingas ta ut skyhöga avgifter. Moderater och kristdemokrater
            har sagt att kommunerna godtyckligt skulle kunna bestämma över
            friskolorna.
          </note>
          <note>
            Många föräldrar trodde på budskapet och bedömde framtiden för
            skolan som så osäker att de tog sina barn därifrån med resultatet
            att skolan tvingades lägga ned. I dag finns inte längre Sverigefinska
            skolan i
          </note>
          <note>
            Borås.
          </note>
          <note>
            Ansvaret för detta vilar tungt på de borgerliga politikerna som
            så oförblommerat spritt sin nidbild av den föreslagna friskolereformen.
            Även föräldrar vid många andra friskolor har trott på den nyliberala
            nidbilden och blivit rädda och oroliga för att även deras skola
            skall läggas ned. Många friskolor känner av trycket när föräldrarna
            tvekar om de vågar ha sina barn i en friskola med tanke på framtiden.
          </note>
          <note>
            Ett annat problem är naturligtvis de initialsvårigheter som kampanjen
            skapat för reformens genomförande. Efter det att felaktigheterna
            spritts under så lång tid, tar det tid för den sanna bilden att
            tränga igenom. Det här problemet kräver speciella åtgärder för
            att inte fler friskolor skall råka illa ut.
          </note>
          <note>
            Herr talman! Agerandet från borgerlig sida har inte fört skolpolitiken
            framåt, och friskolorna har skadats allvarligt. Vår förhoppning
            är att de borgerliga partierna tar sig samman och sätter skolornas
            väl framför eventuella kortsiktiga politiska vinster och aktivt
            deltar i arbetet att genomföra reformen.
          </note>
          <note>
            Jag ser att jag har litet tid kvar och kan kanske svara på några
            av de frågor som ställdes direkt till mig i debatten. Jag uppmanades
            till det tidigare.
          </note>
          <note>
            Jag vänder mig då till Ola Ström som just reser sig för att begära
            replik. Ola Ström har här i kammaren ställt upp som friskolornas
            försvarare och gått till hårt angrepp mot det förslag som nu föreligger.
            Jag skulle vilja fråga Ola Ström hur det står i relation till
            det förslag som Folkpartiet har.
          </note>
          <note>
            I den partimotion som Folkpartiet har väckt under den här mandatperioden,
            där man beskriver sin friskolepolitik, sammanfaller förslaget
            från Folkpartiet med det förslag till friskolereform som nu föreligger
            på alla punkter utom två. Folkpartiet föreslår att tillsynen till
            vissa delar skall ligga på kommunen till skillnad mot det aktuella
            förslaget. Det andra är att man vill ha en procentsats för bidraget.
          </note>
          <note>
            Vi hörde Bo Könberg för två månader sedan tala om att Folkpartiet
            anser att bidraget till friskolornas elever skall vara fördelat
            på precis samma sätt som till de kommunala skolornas elever. Där
            kanske ni har ändrat er.
          </note>
          <note>
            Då är det bara en punkt kvar, den kommunala tillsynen. Förefaller
            det inte litet överdrivet att gå i så hård polemik när man ligger
            så utomordentligt nära det förslag som man kritiserar? Jag kanske
            kan få en liten förklaring till det. Jag vill inte pressa Ola
            Ström till att tala om varför partiledaren tror att 400 skolor
            skall läggas ned på grund av det här förslaget.
          </note>
          <note type="speaker">
            Anf. 80 ULF MELIN (m) replik:
          </note>
          <note>
            Herr talman! Jag tycker att det är ganska magstarkt av Gunnar
            Goude att beskylla oss borgerliga politiker för att Sverigefinska
            skolan i Borås lades ned. Jag vill bara ge Gunnar Goude en kort
            information. Skälet till detta var ganska enkelt. Det socialdemokratiska
            kommunalrådet gick ju ut i pressen och talade om att så fort han
            fick chansen skulle han lägga ned den Sverigefinska skolan i Borås.
            Så enkelt är det, och nu ser vi också resultatet av det hela.
            Jag tror att Miljöpartiet i det avseendet är en ganska stor bov.
          </note>
          <note>
            Jag skulle också önska att Gunnar Goude förklarar för oss hur
            det skall gå till när de fristående skolorna skall få 100 % av
            sina kostnader täckta av kommunen.
          </note>
          <note>
            Det har Miljöpartiet sagt i sin propaganda. I dag får man 75
            %. Gunnar Goude sade dessutom i sitt anförande att det i många
            fall också har varit lägre. Hur kommer då 75 % att bli 100 %?
            Tror verkligen Gunnar Goude på fullt allvar att socialdemokratiska
            kommunpolitiker kommer att fördela om pengar från det offentliga
            skolväsendet till fristående skolor?
          </note>
          <note>
            Vilka belägg har Gunnar Goude för detta? Finns det något exempel
            i Sverige på att detta har skett? Jag tror faktiskt inte det.
          </note>
          <note>
            Sedan sägs det att rätten att välja skola ökar. Detta påstående
            är förbluffande. Hur kan rätten att välja skola öka om Skolverket
            kan säga nej till etablering av en fristående skola om det får
            påtagliga negativa effekter för en kommun? Om en fristående skola
            växer och är populär kan man dra in tillståndet för den skolan,
            på vilket sätt ökar då valfriheten och rätten att välja skola?
            Det är tyvärr precis tvärtom.
          </note>
          <note type="speaker">
            Anf. 81 GUNNAR GOUDE (mp) replik:
          </note>
          <note>
            Herr talman! Tack för de frågorna, det är lätt att svara på dem.
            Kommunalrådet i Borås har antagligen också lyssnat på den information
            som har kommit från de borgerliga politikerna. Det är naturligtvis
            en risk att även andra människor än de som har barn i friskolor
            hör sådant och läser vad som står i den här typen av debattartiklar.
            Men det är alldeles klart att man inte har läst förslaget. Där
            finns det inget som helst stöd för tanken att ett kommunalråd
            i Borås skall kunna stänga en fristående skola. Han har alltså
            inget myndighetsansvar, ingen beslutsrätt i den här frågan.
          </note>
          <note>
            En fråga gällde hur 75 % kan bli 100 %. Nu sade jag ingenting
            om 100 % i anförandet, men jag vet att
          </note>
          <note>
            Ulf Melin brukar älska den här frågan så jag svarar ändå på den.
            Det är alltså på det sättet att om elevunderlaget i de fristående
            skolorna är detsamma som i de kommunala skolorna och man använder
            samma resursfördelningsmodell på de fristående skolorna som på
            de kommunala får de lika mycket. Så enkelt är det. Skillnaden
            mellan de två förslagen är alltså att man enligt ert förslag får
            75 % av genomsnittet och enligt friskolereformen får man i genomsnitt
            100 %, förutsatt att elevunderlaget är lika, men det kanske det
            inte är.
          </note>
          <note>
            När det gäller frågan om det någonstans skulle kunna förekomma
            ett sådant här system där man har sett en höjning kan jag nämna
            min egen kommun,
          </note>
          <note>
            Uppsala, där vi har prövat det här systemet i två år.
          </note>
          <note>
            Socialdemokraterna och Miljöpartiet har tillsammans majoritet
            och Folkpartiet, Ola Ström, ställde upp och tyckte att det var
            ett bra förslag. Inte minst friskolorna var väldigt nöjda för
            de fick en höjning i och med att de kom upp på en nivå som var
            densamma som för de kommunala skolorna.
          </note>
          <note>
            Jag återkommer till den sista frågan senare.
          </note>
          <note type="speaker">
            Anf. 82 ULF MELIN (m) replik:
          </note>
          <note>
            Herr talman! Kommunalrådet i Borås tror jag inte har blivit påverkad
            av de borgerliga politikerna i riksdagen. Han välkomnade nämligen
            de direktiv som statsrådet Ylva Johansson skrev till utredningen.
            Det var före uppgörelser, reservationer och sådana saker.
          </note>
          <note>
            Han såg nog framtiden an med tillförsikt i samband med direktiven.
            Det är det som är det beklämmande, att Miljöpartiet har spelat
            med i detta spel.
          </note>
          <note>
            Jag vill ta upp en annan fråga också. Gunnar Goude sade att man
            tar bort möjligheten till avgifter. Det skall det bli ganska intressant
            att titta närmare på.
          </note>
          <note>
            Utvecklingen av de fristående skolorna och avgifterna visar just
            att sedan man infört skolpengen har avgifterna sjunkit och i de
            flesta friskolor också försvunnit.
          </note>
          <note>
            Men genom det förslag som nu ligger på bordet, där varje friskola
            i princip blir utlämnad till kommunalt godtycke och måste förhandla
            med varje kommun, kommer skolan att hamna i ett ekorrhjul. Får
            man inte kompensation för sina kostnader och för sina åtaganden
            måste man egentligen kompensera sig med avgifter. Men den möjligheten
            har man ju inte. Den kommer inte att finnas den heller. Det är
            därför som det är så oerhört viktigt att de fristående skolorna
            har en garanterad ersättningsnivå, en skolpeng. Då kommer man
            heller inte att behöva ta ut avgifter.
          </note>
          <note>
            Jag tycker också att Gunnar Goude skall få en chans att svara
            på min fråga om på vilket sätt man ökar elevernas rätt att välja
            när man samtidigt säger att om en fristående skola är mycket populär,
            har många sökande, m.m., kan Skolverket dra in dess tillstånd.
            Då är min fråga till Gunnar Goude: På vilket sätt stärker man
            då den enskilda elevens rätt att välja skola? Jag har väldigt
            svårt att se det.
          </note>
          <note type="speaker">
            Anf. 83 GUNNAR GOUDE (mp) replik:
          </note>
          <note>
            Herr talman! Jag kanske kan använda repliken till att ta upp
            vad som egentligen vore det intressanta att diskutera här, nämligen
            den ideologiska skillnaden mellan å ena sidan Ulf Melins parti,
            Moderaterna, och dess nyliberala falang och å andra sidan det
            som vi i
          </note>
          <note>
            Miljöpartiet står för. Båda är alltså för friskolor. Vi värnar
            friskolor. Vi är för decentralisering och eget initiativ, och
            vi vill vidga utrymmet för ett personligt engagemang på skolans
            område. Där är vi eniga.
          </note>
          <note>
            Däremot är vi inte alls eniga när det gäller synen på hur det
            här skall genomföras. I den nyliberala modellen tänker man sig
            det här som en typ av vanlig fri marknad, där skolorna är som
            vilka företag som helst och den fria marknadens konkurrensregler
            skall gälla. Jag kan acceptera att man har den synen. I
          </note>
          <note>
            Miljöpartiet har vi inte den uppfattningen. Vi tror att den fria
            marknadens spelregler är direkt olämpliga för utveckling av ett
            skolsystem. Den fria marknadens spelregler tar inte hänsyn till
            enskilda individer, svagare och utsatta grupper osv. Den har ett
            betydligt råare arbetssätt och hårdare utslagningsmetoder. Därför
            ser vi det som viktigt att poängtera dels alla barns lika rätt
            till utbildning, dels att samhället måste se till att denna tillgodoses
            - med hjälp av skolverk, och med hjälp av kommuner om det behövs.
          </note>
          <note>
            Samhället måste alltså ta ett ansvar, enligt vårt sätt att se.
            Vi skiljer oss på den punkten. Det är därför Ulf
          </note>
          <note>
            Melin ställer sig frågande till att vi över huvud taget bryr
            oss om de effekter friskolan får på de kommunala skolorna. De
            är ju en konkurrent, med hans sätt att se, och därför skall man
            naturligtvis inte bry sig om dem.
          </note>
          <note>
            Det argumentet har vi hört tidigare.
          </note>
          <note>
            När det gäller kommunalrådet i Borås har nu Ulf
          </note>
          <note>
            Melin backat och sagt att det är direktiven han har läst. Jag
            lämnar därför det därhän. Det kanske är så, inte vet jag. Det
            är i varje fall inte förslaget han har läst.
          </note>
          <note type="speaker">
            Anf. 84 INGER DAVIDSON (kd) replik:
          </note>
          <note>
            Herr talman! Mycket skall man höra! Man brukar säga att rösten
            höjs när argumenten tryter, och det måste stämma i det här fallet.
            Jag förstår att Gunnar
          </note>
          <note>
            Goude har väldigt svårt att företräda ett parti som i ord säger
            sig vara positivt till de fristående skolorna och samtidigt stå
            och försvara ett system som alla i friskolorna - elever, föräldrar
            och lärare - tycker blir ett sämre system.
          </note>
          <note>
            Gunnar Goude talar om "svart propaganda" och säger att det är
            en risk att många kan ha läst debattartiklarna som har skrivits.
            I min demokratiska värld ser jag det som väldigt positivt ju fler
            som tar del av en debatt som pågår. Jag kan försäkra Gunnar Goude
            att jag står för vartenda ord jag har skrivit i debattartiklarna.
            Jag anser att det blir en hårdare styrning, mer detaljreglering
            osv., såsom jag har skrivit.
          </note>
          <note>
            På vilket sätt blir det bättre, Gunnar Goude? Det skulle bli
            bättre nu. I dag är bidraget 75 %. Det finns inga anvisningar,
            säger Gunnar Goude, men nu skall friskolorna få lika mycket och
            då blir det mycket tydligare. Hur då tydligare? Det finns ju inga
            anvisningar nu heller. Om en kommun i dag har svårt att visa utifrån
            vilken beräkningsgrund man har beräknat de 75 procenten blir det
            väl ännu svårare att visa vilka beräkningar som har legat till
            grund för vad skolorna skall få nu.
          </note>
          <note>
            Skolavgifterna tas bort, säger Gunnar Goude. De är redan nästan
            borta, och de skulle ha tagits bort helt.
          </note>
          <note>
            Hemspråk och skolhälsovård finns redan i dag, och man får ersättning
            för dem i det gamla systemet.
          </note>
          <note type="speaker">
            Anf. 85 GUNNAR GOUDE (mp) replik:
          </note>
          <note>
            Herr talman! Jag tycker också att man skall ha en offentlig debatt.
            Däremot tror jag att politiker skall vara ganska försiktiga när
            de går ut i den debatten och beskriver t.ex. ett lagförslag, så
            att de inte avviker från innehållet i det förslaget. Det är det
            jag anmärker mot. Jag tycker att de borgerliga politikerna inte
            har givit en rättvisande bild av förslagets innehåll. Är det någon
            som tagit del av debatten och tycker annorlunda må det väl vara
            hänt, men jag tror nog att jag får en majoritet på min sida i
            den frågan.
          </note>
          <note>
            Våra argument tryter inte. Jag har i mitt anförande beskrivit
            varför jag tycker att det här förslaget är alldeles utmärkt. Däremot
            får jag kanske en känsla av att argumenten tryter när jag hör
            Inger Davidson. Vi har fått läsa i flera artiklar att förslag
            efter förslag går ut på att täppa till utvecklingsmöjligheterna
            för dessa skolor. Varför inte tala om vilka dessa "förslag efter
            förslag" är? Jag kan ge Inger Davidson i uppgift att här räkna
            upp förslagen. Det vore väl i så fall bra som argument. Får jag
            en liten uppräkning av dem? Det vore ett steg framåt i debatten.
          </note>
          <note type="speaker">
            Anf. 86 INGER DAVIDSON (kd) replik:
          </note>
          <note>
            Herr talman! Det skall jag gärna ge. Det handlar t.ex. om antalet
            elever som skall få gå i skolan. Det handlar om det vi har varit
            inne på flera gånger här:
          </note>
          <note>
            hur tillsyn, uppföljning och utvärdering skall vara utformade.
            Det är inte bara jag som gör bedömningen att detta kommer att
            leda till svårigheter. Men framför allt handlar det om det här
            förhandlingssystemet, där de fristående skolorna, som ofta består
            av engagerade föräldrar och lärare med ganska dålig insikt i hur
            den kommunala ekonomin fungerar, skall sitta ned och förhandla
            med tjänstemän och politiker som i många fall ser dem som en konkurrent
            i stället för ett komplement till den offentliga skolan i kommunen.
            Man är redan från början i ett underläge. Jag skulle kunna läsa
            upp hur många brev, insändare och artiklar som helst om just detta.
            Dessa beskriver verkligheten i dag, och nu blir det ännu svårare.
            Det är ingen svartmålning, Gunnar Goude. Jag tycker det är mycket
            bekymmersamt, och jag är ledsen för den här utvecklingen.
          </note>
          <note type="speaker">
            Anf. 87 GUNNAR GOUDE (mp) replik:
          </note>
          <note>
            Herr talman! Det blev inte så många punkter, och några var alldeles
            tokiga.
          </note>
          <note>
            Antalet elever är alltid begränsat till 20 av den anledningen
            att pengarna med ett resursfördelningssystem då normalt räcker
            till en lärare. Det kan vara en fördel att ha det som nedre gräns.
            Dessutom står det explicit angivet i förslaget att undantag skall
            ges av Skolverket t.ex. för glesbygdsskolor som av andra skäl
            måste ha mindre än 20 elever. Det är väldigt tydligt skrivet.
          </note>
          <note>
            När det gäller tillsynen har nog Inger Davidson bara läst fel.
            Tillsynsansvaret ligger på Skolverket.
          </note>
          <note>
            Jag hörde också i Inger Davidsons anförande att hon slirade på
            den punkten och sade att kommunen skulle bedriva tillsyn. Det
            skall den inte alls. Hela tillsynsansvaret, inklusive det myndighetsansvar
            som är kopplat till det, ligger på Skolverket. Kommunen har inget
            tillsynsansvar alls.
          </note>
          <note>
            När det gäller förhandlingarna är det enligt det nuvarande systemet
            som man måste förhandla. Man får 75 % av genomsnittet, och sedan
            skall man förhandla om huruvida man skall ha ytterligare bidrag
            utöver det. Det nya systemet minskar kravet på förhandlingar genom
            att man har en resursfördelningsmodell som redan i beräkningen
            av bidraget tar hänsyn till skillnader i behov hos de olika barnen.
          </note>
          <note>
            Så enkelt var det. Jag väntar fortfarande på den här listan med
            "förslag efter förslag" från Inger Davidson.
          </note>
          <note type="speaker">
            Anf. 88 OLA STRÖM (fp) replik:
          </note>
          <note>
            Herr talman! Jag tillhör visserligen de yngre här i kammaren,
            men jag måste ändå drista mig att säga att
          </note>
          <note>
            Gunnar Goude är bra naiv. Han saknar nog också erfarenhet av
            kontakter med framför allt socialdemokratiska kommunalråd. Det
            är möjligt att det här systemet fungerar bra i Uppsala, och jag
            kanske inte skulle vara så orolig om det vore Ylva Johansson och
          </note>
          <note>
            Gunnar Goude som satt i kommunerna och förhandlade med friskolorna
            - det vill jag säga till er heder.
          </note>
          <note>
            Men så ser ju inte verkligheten ut. Det finns mängder av socialdemokrater
            - jag skulle nästan vilja påstå att det är en majoritet - som
            tycker att friskolor är en styggelse, en plåga och en konkurrent
            till kommunala skolor. Det är den verkligheten föräldrar och andra
            människor kommer att möta när man vill starta en friskola. Det
            är naivt att tro att det här skulle vara så smärtfritt och enkelt
            för de entusiaster som finns ute i kommunerna och som vill starta
            fristående skolor. Jag säger som Inger Davidson: Jag hoppas verkligen
            att jag har fel, men det finns mycket som talar för att jag inte
            har det i min erfarenhet av kontakt och debatt med socialdemokratiska
            kommunalpolitiker.
          </note>
          <note>
            Gunnar Goude har fel på en punkt. Han har missförstått det här
            med skolpengen. Den är ju ett golv, en garanti som vi skall besluta
            om här i riksdagen. Vi tycker nämligen att om man beslutar om
            en rättighet, som vi tycker att fristående skolor är, måste man
            också ge verktyget till föräldrarna och barnen att kunna få denna
            rättighet. Det verktyget är skolpengen, och den är ett garanterat
            golv. Sedan står det naturligtvis fritt för kommuner och fristående
            skolor att komma överens om nivåer utöver detta.
          </note>
          <note>
            Sedan tycker jag avslutningsvis att Gunnar Goude är ideologiskt
            luddig. Tar man ställning för friskolor, såsom Gunnar Goude gör
            - där tror jag honom -
          </note>
          <note>
            tycker jag att det är riksdagen som skall se till att det fungerar.
            Det är en rättighet som gäller alla i Sverige.
          </note>
          <note type="speaker">
            Anf. 89 GUNNAR GOUDE (mp) replik:
          </note>
          <note>
            Herr talman! Jag noterar att jag inte fick något svar från Ola
            Ström på i vilka avseenden Folkpartiets program när det gäller
            friskolorna skiljer sig från det nu framlagda förslaget, men det
            kanske jag får i nästa replikskifte.
          </note>
          <note>
            Vi i Miljöpartiet tycker inte att en skolpeng som är lika för
            alla barn är särskilt lyckad. Vi har i stället föreslagit och
            gått med på ett förslag där man har en skolpeng, om man nu vill
            kalla det för det, som tar hänsyn till att barn med olika behov
            behöver olika stora resurser. Det är alltså skillnaden mellan
            er skolpeng och resursfördelningsmodellen, som jag tror att
          </note>
          <note>
            Bo Könberg nu har accepterat. Om en majoritet av socialdemokraterna
            tycker annorlunda får vi väl se det här i kammaren litet längre
            fram. Det är en empirisk fråga.
          </note>
          <note>
            Huruvida jag är naiv eller inte skall jag överlåta åt andra att
            bedöma, så jag avstår från att kommentera det.
          </note>
          <note type="speaker">
            Anf. 90 OLA STRÖM (fp) replik:
          </note>
          <note>
            Herr talman! Jag försöker svara på vad som är en viktig principiell
            skillnad här. Vi i Folkpartiet liberalerna tycker att fristående
            skolor är en rättighet och att föräldrar och elever skall kunna
            välja dem. För att en rättighet skall kunna bli funktionell krävs
            det också ett verktyg i handen på dessa människor, så att de inte
            är helt utlämnade åt kommunalpolitikers vilja eller ovilja. Skolpengen
            är detta instrument. Den är ett golv, ett garanterat resursgolv,
            för att man över huvud taget skall kunna bedriva verksamheten.
            Sedan är det naturligtvis fritt fram att komma överens om resurser
            utöver det. Jag tycker att det är fullt naturligt. Jag kan inte
            alls se någon skillnad i detta som Gunnar Goude försöker framställa
            det: att vi skulle tro att alla barn behöver lika mycket resurser.
            Så är det inte. Skolpengen är ett golv. Därutöver krävs naturligtvis
            olika resurser beroende på barnens olika behov, precis som i en
            vanlig kommunal skola. Det är ingenting konstigt med det.
          </note>
          <note type="speaker">
            Anf. 91 GUNNAR GOUDE (mp) replik:
          </note>
          <note>
            Herr talman! Den här skolpengen är ett golv, men empiriskt har
            det visat sig vara ett väldigt dåligt golv, för alla har lagt
            sig på den nivån.
          </note>
          <note>
            Lagstiftningen i syfte att få jämställdhet mellan fristående
            skolor och kommunala skolor kan inte i anständighetens namn innehålla
            ett sådant golv.
          </note>
          <note>
            Skulle Ola Ström vilja ha det när det gäller lika lön för kvinnor
            och män vid lika arbete - dock lägst 75 %
          </note>
          <note>
            för kvinnorna? Det är helt orealistiskt såvitt jag förstår att,
            om man verkligen strävar efter jämlikhet, försöka åstadkomma ett
            golv samtidigt.
          </note>
          <note>
            Jag vill också hålla med Ola Ström; vi är alldeles överens t.ex.
            om att det inte skall vara så att man helt kan utelämna en fristående
            skola till kommunalt godtycke. Det är därför förslaget inte alls
            innehåller det.
          </note>
          <note>
            Det är därför det är så förvånande att höra Ola Ström så upprört
            tala om detta förslag, eftersom detta inte alls tillåts i det.
            Däremot har ju Folkpartiet föreslagit att kommunerna skall ha
            tillsyn. Det är intressant i sammanhanget. Jag vill själv inte
            göra någon stor affär av det, men jag undrar om Folkpartiet har
            ändrat sig på den punkten eller om det fortfarande kräver kommunal
            tillsyn över friskolorna.
          </note>
          <note type="speaker">
            Anf. 92 WIDAR ANDERSSON (s):
          </note>
          <note>
            Herr talman! Mycket kan man säga om ekonomen
          </note>
          <note>
            Nils Lundgren, denne hedervärde socialdemokrat och tillika ordförande
            i Friskolornas riksförbund, men särskilt nyliberal är han nog
            inte, Gunnar Goude.
          </note>
          <note>
            Ola Ström! Tjia Torpe, kommunalråd i Stockholm, Lars Johansson
            i Göteborg och Irmar Reepalu i
          </note>
          <note>
            Malmö för att ta några exempel är hedervärda socialdemokratiska
            kommunalpolitiker som inte för ett ögonblick tycker att friskolor
            är en styggelse. Jag tror inte att vi skall privatisera denna
            principiella debatt på det viset. Det leder fel, i varje fall
            i storstäderna, där vi också har mest friskolor. I Malmö inte
            minst är den största muslimska friskolan en alldeles fantastiskt
            bra skola i en socialdemokratiskt ledd kommun. Jag träffade representanter
            för den i förra veckan, och de är inte det minsta oroliga - för
            kommunalråden. De är kanske litet mer oroliga för regeringen.
            Det är jag också.
          </note>
          <note>
            Mitt samhällsengagemang, herr talman, har sin grund i att jag
            anser att all väsentlig samhällsförändring startar när människor
            genom praktiska handlingar försöker förändra sina livsvillkor.
            Så har jag blivit fostrad i Hasselakollektivet som 1969 startade
            sin vård och behandling av unga missbrukare i närmast total konfrontation
            med myndigheterna som ansåg att det inte behövdes någon sådan
            vård och behandling.
          </note>
          <note>
            Efter fyra fem år var det bevisat att det behövdes, och i dag
            är Hassela sedan länge en av ledstjärnorna i det här arbetet.
          </note>
          <note>
            På samma sätt har jag varit mycket aktiv i Eriksbo i Göteborg
            i ett självförvaltningsarbete där man samlade hyresgästerna till
            att själva ta ett större ansvar i ett kooperativt arbete. Också
            detta motarbetades och sades vara onödigt eftersom det redan fanns
            ett verk, en myndighet och en plan för detta. I dag är det ett
            av de mest framgångsrika självförvaltningsförsöken.
          </note>
          <note>
            På samma sätt har det varit fullständigt naturligt för mig att
            engagera mig för friskolorna och för att mer människor engagerar
            sig för att på olika vägar förbättra och bredda utbildningen.
          </note>
          <note>
            Jag anser därför att i princip behöver så stort utrymme som möjligt
            lämnas åt ett utökat lokalt ledarskap i samhället. Oavsett om
            vi talar om företag, skolor, fackföreningar, folkrörelser eller
            myndigheter av olika slag är det det ökande lokala ledarskapet
            som gäller. Så byggdes Sverige starkt en gång i tiden, under mellankrigstiden
            - med den oerhörda dynamik som vi hade då - närmast totalt oreglerat.
            Detta skedde oftast i hård konfrontation, visserligen, med den
            tidens feodala politiska och administrativa överbyggnad, men man
            lade ändå grunden för det som sedan blev stabilitet och välstånd
            i vårt land.
          </note>
          <note>
            I dag försöker den gamla ordningens stabilitet återigen att lägga
            locket på den oerhörda dynamik och kreativitet som sprudlar runt
            om i landet, inte bara när det gäller friskolor och offentliga
            skolor utan också i företag, byaföreningar och allt vad man vill.
            Det lokala ledarskapet kräver plats, tränger fram och krymper
            därmed utrymmet för den gamla sortens centralstyrning. Därmed
            har vi som folkvalda att ta ställning till en klassisk intressekonflikt.
            Vi kommer inte undan detta. Vi har att välja mellan två ordningar.
            Vi har den gamla ordningen vars goda kvaliteter - jag vill understryka
            detta - vi känner väl sedan 30-40 år. Det har ju gått bra. Det
            har varit i huvudsak bra för medborgarna. Och så har vi den nya
            ordningen som vi ännu inte känner och som därför skrämmer.
          </note>
          <note>
            Regeringen har tagit ställning på många andra områden. Exempelvis
            agerar man nu och har lagt förslag om en ökad lokal arbetsrätt
            som ger mer makt till lokala fackföreningsledare och de lokala
            arbetsgivarna, förslag om regionalisering och förslag om mer lokal
            arbetsmarknadspolitik. Detta är några exempel på att regeringen
            är på väg åt ett visst håll, under snirkel och snorkel måhända,
            men ändå på väg. I den här frågan däremot tycker jag att regeringen
            tyvärr tar alldeles för stor hänsyn till det gamla monopolet och
            därför hamnar helt fel.
          </note>
          <note>
            Jag anser, har agiterat för och på olika sätt stridit för att
            riksdagen borde ha låtit den tidigare ordningen vara i åtminstone
            fem till tio år till. Jag anser nämligen att slutmålet bör vara
            att friskolorna skall ingå i den kommunala självstyrelsen. På
            det viset blir det fullständigt naturligt. Men kommunerna måste
            ges tid att ändra sina rutiner och sin bokföring för att detta
            skall kunna genomföras. Vi skall inte bygga upp någon stor konflikt
            mellan kommunerna och medborgarna, för kommunen är sina medborgare
            och ingenting annat. Kommunen är sina medborgare, och alldeles
            självfallet är det så att om ett antal medborgare vill välja att
            gå i en eller annan skola är det det som gäller. Det handlar för
            den kommunala apparaten om att anpassa sitt bokförings- och redovisningssystem
            till det. Många kommuner har hunnit ganska långt i det, och det
            innebär inga större problem.
          </note>
          <note>
            Regeringens ambition som kommer fram i det här betänkandet är
            för luddig för mig. Det är luddiga skrivningar om insyn. Det är
            luddiga skrivningar om negativa effekter. Det är ett osäkert läge.
            Detta kan klart tolkas så att vi är på väg in i ett system med
            ökad kontroll av hur man kommer fram till utbildningsresultat
            i stället för att mäta utbildningens resultat, som ju måste vara
            det enda intressanta. Vårt land behöver som jag ser det tio tusentals
            människor som på mängder av områden försöker förbättra sina resultat.
            Det är ju det det handlar om, och inte en kontrollapparat som
            skall gå in och se hur arbetet bedrivs.
          </note>
          <note>
            Jag läser den här propositionen och det här betänkandet med så
            välvilliga ögon som möjligt. Det har inte varit en alldeles lätt
            process att bestämma sig för att gå upp och agera på det sätt
            som jag gör. Men jag menar att man borde ha betonat och uppmuntrat
            utvecklingskraften mycket mer i stället för att som nu betona
            kontrollen och regleringen av något som inte är färdigt att regleras.
            Först måste den nya verkligheten på allvar tränga fram innan man
            anstränger sig för att hitta en ny reglering.
          </note>
          <note>
            Huvudfrågan handlar inte heller om pengar, som jag ser det. På
            de mycket höga nivåer som vi talar om i Sverige finns det alldeles
            utmärkta förutsättningar att bedriva alldeles utmärkta skolor
            på 75-85 % av genomsnittskostnaden. Det vet jag. Varje vecka är
            jag på sådana skolor. Men det handlar om att de vuxna i skolan
            får vara beredda att arbeta litet mer och att släppa loss sin
            pedagogiska personlighet. Det handlar om att ungarna måste tränas
            till mer ansvar, och det handlar om att föräldrarna får vara beredda
            att ta på sig vissa praktiska aktiviteter. Det är inga problem.
          </note>
          <note>
            Huvudfrågan är inte ekonomisk. Huvudfrågan är i stället att ge
            dessa skolledare, lärare, entreprenörer, kreativa människor och
            föräldrar större frihet och uppmuntran. De skall ha frihet under
            ansvar.
          </note>
          <note>
            Mot denna bakgrund, herr talman, kan jag omöjligt stödja majoritetens
            förslag. Jag kan inte heller stödja någon av reservationerna.
            Jag har läst reservation 8 ordentligt, men jag tycker att det
            även i den finns en otydlighet när det gäller avgifter. Jag kommer
            därför att avstå från att rösta och trycka på den gula knappen
            i alla omröstningar och fortsätta att agitera för en annan politik.
          </note>
          <note type="speaker">
            Anf. 93 GUNNAR GOUDE (mp) replik:
          </note>
          <note>
            Herr talman! Jag tycker att det är trevligt att Widar Andersson
            har gått upp i talarstolen och fört denna litet ovanliga ideologiska
            debatt. Den är litet udda i sammanhanget. Han sade att jag litet
            orättvist hade beskyllt Nils Lundgren för att vara nyliberal.
            Jag vet också att han brukar presentera sig som socialdemokrat.
            Men när jag talade om detta tänkte jag på de argument som han
            har fört fram i tidningar och annat och som är nyliberala, dvs.
            att de fristående skolorna skall ses som företag på den fria marknaden.
            Hans älsklingsliknelse är den som gäller Volvo och Saab, alltså
            parallellen till friskolorna och kommunerna.
          </note>
          <note>
            Den innebär att konkurrenten skall hållas utanför och att det
            inte på något sätt skall tas hänsyn till konkurrenten. Senast
            jag debatterade med honom tog han upp det förslag som han vill
            ha, nämligen en statlig skolpeng. Det sammanföll på alla punkter
            med det förslag som finns att läsa i Moderaternas budget i år,
            alltså den statliga skolpeng som Moderaterna har föreslagit. Det
            var skälen till att jag sade detta om
          </note>
          <note>
            Nils Lundgren.
          </note>
          <note>
            Jag måste säga att ni antagligen har roligt på
          </note>
          <note>
            Friskolornas riksförbund, eftersom ingenting är sig riktigt likt
            med socialdemokrater som Nils Lundgren och Widar Andersson och
            med Beatrice Asks förre politiske sekreterare som kanslichef.
            Det är antagligen väldigt roliga debatter på det förbundet.
          </note>
          <note>
            Jag skulle vilja få Widar Anderssons krav litet mer preciserade
            för att det skall bli riktigt intressant. Han säger att utbildningsresultaten
            skall mätas. Man skall inte tala om hur undervisningen skall gå
            till utan det skall mätas. Hur ställer sig Widar Andersson till
            t.ex.
          </note>
          <note>
            insynen? Tycker Widar Andersson att det är bra att kommunen har
            en insyn, eller hur skall mätningarna ske? Skall utvärderingarna
            vara obligatoriska eller hur är det tänkt? Accepterar Widar Andersson
            dessa delar i förslaget? Det är en konkret fråga. Sedan tycker
            jag att Widar Andersson överdriver själva kontrollapparaten. Den
            är ju inte särskilt utformad i det här förslaget. Och problemet
            med Skolverket har ju varit att man inte har skött tillsynen snarare
            än att man har varit för noggrann med detta uppdrag.
          </note>
          <note type="speaker">
            Anf. 94 WIDAR ANDERSSON (s) replik:
          </note>
          <note>
            Herr talman! För det första oroar och skrämmer kontrollapparater
            som inte är tydligt formulerade mig mer än sådana som är tydligt
            uttalade. För det andra tycker jag att kontrollen skall vara mycket
            starkare och tydligare när det gäller två väsentliga områden där
            vi i dag fallerar inte bara när det gäller friskolor.
          </note>
          <note>
            Det handlar först och främst om att kontrollen av den som begär
            att få starta skola måste vara bättre än i dag. Som jag ser det
            bör det ingå vandelsprövning och annat. De allra flesta friskolor
            är alldeles utmärkta. Det finns en del onödiga som har släppts
            in på arenan och som lurar föräldrar, och det finns risk för att
            de är ute efter att lura till sig skattepengar. För detta bör
            man ha en bättre kontrollapparat. Man bör över huvud taget ha
            en bättre kontroll av hur skolor startas och hur de skall ledas.
          </note>
          <note>
            Det andra som vi måste ha en bättre kontroll över är utbildningens
            resultat, dvs. hur barnen klarar sig med de kunskaper och de sociala
            färdigheter som de vuxna på skolan ger dem. I det sammanhanget
            förmodar jag att vi bör fundera på examen och ökad kontroll.
          </note>
          <note>
            Jag kan för Gunnar Goude berätta att vi förmodligen har lika
            roligt på Friskoleförbundets möten som ni en gång i tiden hade
            på Miljöpartiets möten innan ni stelnade till.
          </note>
          <note type="speaker">
            Anf. 95 GUNNAR GOUDE (mp) replik:
          </note>
          <note>
            Herr talman! Jag kan tala om för Widar Andersson att vi fortfarande
            har mycket roligt i Miljöpartiet. Men jag kommer gärna på besök
            till Friskolornas riksförbund också.
          </note>
          <note>
            Jag tycker att det som Widar Andersson nu tar upp är frågor som
            är intressanta, och man skall i fortsättningen diskutera hur detta
            skall se ut. Det är naturligtvis inte utformat i detalj. Det vore
            oärligt att säga att vi har ett bra system som är detaljutformat
            t.ex. för kontroll av vandel vid ansökningstillfället. Det skall
            bli intressant att få vara med och diskutera det i fortsättningen.
            Det har inte gjorts inför detta förslag. Jag nöjer mig med detta
            och hoppas att debatten fortsätter. Jag tycker inte att avståndstagandet
            har varit så drastiskt.
          </note>
          <note type="speaker">
            Anf. 96 BEATRICE ASK (m):
          </note>
          <note>
            Herr talman! Jag hade inte tänkt begära ordet i denna debatt
            även om jag har varit en intresserad lyssnare. Men när debatten
            börjar spåra ur fullständigt tycker jag ändå att det finns anledning
            att påpeka det.
          </note>
          <note>
            Jag tycker först och främst att Gunnar Goude skall be
          </note>
          <note>
            Friskolornas riksförbund om ursäkt därför att han beskyller människor
            som har engagerat sig för en bättre utbildning i vårt land för
            att vara nyliberaler.
          </note>
          <note>
            Han använder ordet som ett skällsord. Jag råkar veta att det
            finns människor och ganska många olika partier som arbetar inom
            Friskolornas riksförbund. Väldigt många av dem har arbetarrörelsens
            grundvärderingar som bas för sitt politiska agerande. När man
            gör denna typ av nidbilder och stämplar människor agerar man ungefär
            som ett stort parti brukar behandla de människor som tänker litet
            annorlunda. Jag hade önskat att den här riksdagens yngsta parti
            hade förmåtts stå för något mer av förnyelse än vad som har visats
            i denna fråga.
          </note>
          <note>
            Anledningen till att jag begärde ordet var att Gunnar Goude i
            ett inlägg tog upp en artikel som jag tillsammans med några andra
            skrev när utredningen om friskolorna presenterade sitt förslag.
            Jag har inte artikeln med mig till kammaren, så jag har inte kunnat
            läsa den igen. Men det som hade retat upp Gunnar
          </note>
          <note>
            Goude var att jag skrev att det handlade om en kommunalisering
            av friskolorna. Gunnar Goude, det är på följande sätt:
          </note>
          <note>
            Det förslag som Gunnar Goude i dag står bakom handlar om att
            kommunens möjligheter att avgöra om en friskola skall godkännas
            eller inte ökar. Ylva Johansson har i debatten talat om friskolorna
            som en del av det lokala skolväsendet, vilket jag till stor del
            kan instämma i. Hon har också talat om det val som man gör när
            man väljer mellan fristående och offentliga skolor som ett val
            som skall vara likvärdigt. De fristående skolorna skall vara litet
            mer lika de offentliga.
          </note>
          <note>
            Det får inte vara så stora skillnader. Då hamnar man väldigt
            nära en situation där man kan använda begreppet björnkram, om
            Gunnar Goude känner till det.
          </note>
          <note>
            Det innebär att man nästan kväver den som man omhuldar. Det är
            precis det som är risken med de förslag som nu läggs fram. Det
            talas om kommunal insyn.
          </note>
          <note>
            Vad det handlar om är ju att kommunerna ges ökade befogenheter
            att granska sina konkurrenter, de konkurrenter som dessutom är
            beroende av kommunens välvilja eftersom kommunen bestämmer bidragets
            storlek. Om en verksamhet granskas av, om skolans existens är
            beroende av och om den ekonomiska verkligheten i en skola avgörs
            av kommunens skolstyrelse eller motsvarande, då ligger man mycket
            nära en kommunalisering. Jag står fullt ut för vad jag skrev i
            den artikeln, eftersom det är precis på det sättet som jag uppfattar
            detta förslag. Det är många som oroar sig över förslaget av det
            skälet, många små gröna skolor runt om i landet. Det finns människor
            från olika partier med olika politiska värderingar som t.o.m.
            har kämpat mot lokala politiker för att deras skola skall leva.
          </note>
          <note>
            Jag kommer från Härjedalen. Vi har en friskola i
          </note>
          <note>
            Tännäs. Den finns där inte därför att befolkningen i
          </note>
          <note>
            Tännäs röstar på Moderaterna eller nyliberalerna, om nu sådana
            finns där. Den finns där därför att byalaget har samlat sig kring
            tron på skolan mitt i byn, trots att kommunen inte anser att man
            har råd eller lust att driva den skolan.
          </note>
          <note>
            Det är de här små människorna som kommer att drabbas av det beslut
            som Miljöpartiet och Socialdemokraterna är beredda att fatta i
            dag. Det beklagar jag. Man skall veta att detta är en folkrörelse
            som har stor kraft och stort engagemang. Jag är övertygad om att
            debatten kommer att fortsätta. Vi är många som noga kommer att
            följa upp den.
          </note>
          <note>
            Till sist skulle jag vilja säga några ord till Gunnar
          </note>
          <note>
            Goude. Det här förslaget, som riksdagen snart skall gå till beslut
            om, innebär enligt er så mycket positivt.
          </note>
          <note>
            Gunnar Goude sitter som kommunfullmäktigeledamot i Uppsala kommun.
            Kommunpolitiker skall man tro på, det har jag fått lära mig i
            debatten. Är Gunnar
          </note>
          <note>
            Goude beredd att lova här och nu att man i Uppsala kommer att
            se till att de fristående skolorna behandlas likvärdigt med de
            kommunala? Jag råkar nämligen veta att det finns bra friskolor
            i Uppsala som inte ens får sina kostnader täckta genom de bidrag
            som de får i dag. Det är väl sådant som Gunnar Goude nu i kraft
            av den här reformen kommer att ändra på. Det skall bli spännande
            att se vad som händer just i Uppsala kommun de närmaste månaderna.
          </note>
          <note type="speaker">
            Anf. 97 GUNNAR GOUDE (mp):
          </note>
          <note>
            Herr talman! Beatrice Ask börjar känna viss dragningskraft till
            talarstolen när de ideologiska skillnaderna börjar komma fram,
            och det tycker jag är bra.
          </note>
          <note>
            Det finns två väldigt olika ideologiska bakgrunder till varför
            man skall stödja friskolorna. Den nyliberala är en - jag vet inte
            vilket ord jag skall använda för att det inte skall vara något
            förolämpande i det. Jag känner många trevliga och bra nyliberaler.
            Men nyliberalerna står alltså för en fri marknad där marknadskrafterna
            skall få vara den drivande kraften för utvecklingen. Här handlar
            det om skolorna. Man talar om kommunen som konkurrent i stället
            för att som Widar
          </note>
          <note>
            Andersson ha klart för sig att kommun betyder gemenskap.
          </note>
          <note>
            I Miljöpartiet accepterar vi inte detta. Något påhopp på Friskolornas
            riksförbund är det inte fråga om.
          </note>
          <note>
            Däremot är det fråga om en blygsam anmärkning mot den information
            som har gått ut från det förbundet, som jag tror är vilselett
            av politiker som har slarvat med sanningen när det gäller att
            beskriva förslaget och informera medlemmarna i förbundet. Man
            får bara beskrivningen av en ideologisk grund för friskolorna.
            Ingen skall tro att meddelanden från det förbundet går ut utan
            beskrivning av varför Miljöpartiet värnar friskolorna.
          </note>
          <note>
            Det är alldeles riktigt att det finns många ute i friskolorna
            som känner sig främmande inför sitt förbund. Det är en av olyckorna
            med den här kampanjen.
          </note>
          <note>
            Det kommer antagligen att ta rätt lång tid att återställa förtroendet
            för Friskolornas riksförbund, det enda förbund som friskolorna
            har och som vi har saknat länge. Jag har själv varit friskollärare
            i tre år och jobbat på en ungdomsskola i fem, kan det här utan
            och innan och vet hur väl förbundet behövs. Men det får inte profilera
            sig hårt i politiska frågor utan skall vara neutralt för att alla
            skall kunna känna sig trygga i sitt förbund.
          </note>
          <note type="speaker">
            Anf. 98 BEATRICE ASK (m):
          </note>
          <note>
            Herr talman! Jag utgår från att debatten mellan
          </note>
          <note>
            Gunnar Goude och Friskolornas riksförbund kommer att fortsätta.
          </note>
          <note>
            Jag vill gärna säga att jag inte anser mig vara nyliberal utan
            konservativ i ordets absolut bästa bemärkelse, nämligen i den
            meningen att jag anser att man vid politiska beslut skall dra
            nytta av erfarenheterna.
          </note>
          <note>
            Och erfarenheten i svensk utbildningspolitik visar att om man
            vill värna rätten att välja skola och se till att fristående skolor
            kan växa och leva, behövs det garantier på nationell nivå. Annars
            blir rätten något som är beroende av i vilken kommun man har turen
            att bo i.
          </note>
          <note type="speaker">
            Anf. 99 GUNNAR GOUDE (mp):
          </note>
          <note>
            Herr talman! Det handlar inte bara om ens rätt, utan om tvås
            rätt. Hur är det med de kommunala skolorna? Hur är det med kommunala
            glesbygdsskolor?
          </note>
          <note>
            Det finns fler sådana än fristående.
          </note>
          <note>
            Alla skolor skall ha samma rätt. Vi i Miljöpartiet värderar skolorna
            oavsett huvudman lika. Låt oss säga ett en fristående skola skulle
            vilja starta i en norrländsk glesbygdskommun, i en ort som ligger
            relativt nära två tre kommunala glesbygdsskolor och det skulle
            få till effekt att kommunen inte orkar med det hela utan blir
            tvungen att lägga ner glesbygdsskolorna. Skall då Skolverket säga
            ja till det därför att det skall vara fri etableringsrätt utan
            hänsyn till eleverna i de kommunala skolorna? Vi tycker inte det
            i Miljöpartiet. Vi tror att det ligger en risk i att släppa de
            krafterna lösa. Man bör se till det rätta för eleverna i det fallet.
          </note>
          <note type="speaker">
            Anf. 100 BEATRICE ASK (m):
          </note>
          <note>
            Herr talman! Sanningens minut är tydligen nära, eftersom vi nu
            får veta vad som gäller, nämligen att om kommunfullmäktige i t.ex.
            Härjedalen anser att tännäsborna varken kan eller borde driva
            skola, då skall de inte heller få göra det. Tack vare den reform
            vi har haft har invånarna där från alla partier kunnat starta
            och driva en skola av god kvalitet. Och faktiskt har kommunen
            inte gått över styr ekonomiskt, utan t.o.m. klarat sig ovanligt
            bra för att vara en Norrlandskommun. Det är erfarenheten, och
            det är den erfarenheten ni miljöpartister inte vill ta till vara
            inför fortsättningen.
          </note>
          <note type="speaker">
            Anf. 101 GUNNAR GOUDE (mp):
          </note>
          <note>
            Herr talman! Nu är det dessbättre så att det inte är kommunen
            som har beslutsrätt. Vi har just konstaterat att enligt förslaget
            har kommunen, i stället för den nidbild som ni har spridit, ingen
            beslutsrätt i frågan.
          </note>
          <note>
            Det är alltså Skolverket som neutral myndighet som har att fatta
            beslutet i frågan. Skulle inte friskolan vara nöjd med beslutet
            har man full överklaganderätt i svensk domstol. Närmare en neutral
            behandling tror jag inte man kan komma i det här landet. Jag tycker
            att den är fullt tillfredsställande. Det handlar inte alls om
            att lämna utrymme för några kommunala övergrepp enligt lagstiftningen.
          </note>
          <note>
            Låt oss då försöka att tillsammans genomföra det här på ett sätt
            som gör att riskerna för skador blir så små som möjligt med tanke
            på de missuppfattningar som nu finns ute i landet om vad förslaget
            innebär.
          </note>
          <note>
            Jag ser gärna att de borgerliga partierna ställer upp och arbetar
            positivt i denna fråga. Det vore välgörande.
          </note>
          <note type="speaker">
            Anf. 102 BEATRICE ASK (m):
          </note>
          <note>
            Herr talman! Skolverket skall ta hänsyn till om kommunen tycker
            att det är dyrt eller organisatoriskt besvärligt. Där hade Gunnar
            Goude fel.
          </note>
          <note>
            Jag förstår att Gunnar Goude vädjar till oss alla att försöka
            minimera riskerna och skadorna med det förslag ni nu är beredda
            att driva igenom.
          </note>
          <note type="speaker">
            Anf. 103 GUNNAR GOUDE (mp):
          </note>
          <note>
            Herr talman! Jag har svårt att förstå på vilken punkt jag hade
            fel. Jag säger att kommunen inte har någon beslutanderätt. Skolverket
            däremot har att ta hänsyn till vad som händer med eleverna i det
            kommunala skolväsendet som helhet på lång sikt för att undvika
            negativa effekter. Där skiljer vi oss åt, det är alldeles riktigt.
          </note>
          <note>
            Jag tycker att förslaget är bra. Beatrice Ask tycker att det
            är ett dåligt förslag, och längre än så kommer vi tydligen inte
            i det här läget.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU5 Förslag till tilläggsbudget till statsbudgeten för budgetåret
            1995/96
          </note>
          <note>
            Mom. 1 (tidigareläggning av offentliga tillfälliga arbeten för
            äldre arbetslösa m.m.)
          </note>
          <note>
            1. utskottet
          </note>
          <note>
            2. res. 1 (m, fp, mp, kd)
          </note>
          <note>
            Votering:
          </note>
          <note>
            160 för utskottet
          </note>
          <note>
            109 för res. 1
          </note>
          <note>
            7 avstod
          </note>
          <note>
            73 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 135 s, 16 c, 9 v
          </note>
          <note>
            För res. 1: 62 m, 20 fp, 1 v, 14 mp, 12 kd
          </note>
          <note>
            Avstod: 1 s, 6 v
          </note>
          <note>
            Frånvarande: 25 s, 18 m, 11 c, 6 fp, 6 v, 4 mp, 3 kd
          </note>
          <note>
            Mom. 2 (stimulansersättning)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            165 för utskottet
          </note>
          <note>
            20 för res. 3
          </note>
          <note>
            100 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 7 m, 18 c, 1 fp
          </note>
          <note>
            För res. 3: 3 fp, 17 v
          </note>
          <note>
            Avstod: 58 m, 1 c, 16 fp, 13 mp, 12 kd
          </note>
          <note>
            Frånvarande: 22 s, 15 m, 8 c, 6 fp, 5 v, 5 mp, 3 kd
          </note>
          <note>
            Karin Falkmer (m) anmälde att hon avsett att avstå från att rösta
            men markerats ha röstat ja. Kerstin Heinemann (fp) anmälde att
            hon avsett att avstå från att rösta men markerats ha röstat nej.
          </note>
          <note>
            Mom. 3 (offentliga tillfälliga arbeten för äldre arbetslösa inom
            de allmänna försäkringskassorna)
          </note>
          <note>
            Kammaren biföll utskottets hemställan.
          </note>
          <note>
            AU3 ILO:s konvention och rekommendation om deltidsarbete
          </note>
          <note>
            Mom. 1 (ILO:s konvention och rekommendation om deltidsarbete)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            258 för utskottet
          </note>
          <note>
            17 för res. 1
          </note>
          <note>
            14 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 67 m, 20 c, 20 fp, 12 kd
          </note>
          <note>
            För res. 1: 17 v
          </note>
          <note>
            Avstod: 14 mp
          </note>
          <note>
            Frånvarande: 22 s, 13 m, 7 c, 6 fp, 5 v, 4 mp, 3 kd
          </note>
          <note>
            UbU4 Fristående skolor m.m.
          </note>
          <note>
            Mom. 1 (skolans värdegrund)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            Votering:
          </note>
          <note>
            188 för utskottet
          </note>
          <note>
            99 för res. 1
          </note>
          <note>
            2 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 20 c, 17 v, 14 mp
          </note>
          <note>
            För res. 1: 67 m, 20 fp, 12 kd
          </note>
          <note>
            Avstod: 2 s
          </note>
          <note>
            Frånvarande: 22 s, 13 m, 7 c, 6 fp, 5 v, 4 mp, 3 kd
          </note>
          <note>
            Mom. 2 (kravet att fristående skolor skall vara öppna för alla)
          </note>
          <note>
            1. utskottet
          </note>
          <note>
            2. res. 2 (m, c, fp, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            119 för res. 2
          </note>
          <note>
            2 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 17 v, 14 mp
          </note>
          <note>
            För res. 2: 67 m, 20 c, 20 fp, 12 kd
          </note>
          <note>
            Avstod: 2 s
          </note>
          <note>
            Frånvarande: 22 s, 13 m, 7 c, 6 fp, 5 v, 4 mp, 3 kd
          </note>
          <note>
            Mom. 6 (bidrag till fristående skolor på grundskolenivå)
          </note>
          <note>
            1. utskottet
          </note>
          <note>
            2. res. 8 (m, c, fp, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            119 för res. 8
          </note>
          <note>
            2 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 17 v, 14 mp
          </note>
          <note>
            För res. 8: 67 m, 20 c, 20 fp, 12 kd
          </note>
          <note>
            Avstod: 2 s
          </note>
          <note>
            Frånvarande: 22 s, 13 m, 7 c, 6 fp, 5 v, 4 mp, 3 kd
          </note>
          <note>
            Mom. 14 (uppföljning och utvärdering av fristående skolor)
          </note>
          <note>
            1. utskottet
          </note>
          <note>
            2. res. 16 (m, c, fp, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            118 för res. 16
          </note>
          <note>
            3 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 17 v, 14 mp
          </note>
          <note>
            För res. 16: 67 m, 19 c, 20 fp, 12 kd
          </note>
          <note>
            Avstod: 2 s, 1 c
          </note>
          <note>
            Frånvarande: 22 s, 13 m, 7 c, 6 fp, 5 v, 4 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av tredje vice talmannen beslutade kammaren att utbildningsutskottets
            betänkande UbU5, finansutskottets betänkanden FiU6 och FiU7, justitieutskottets
            betänkande JuU2, lagutskottets betänkande LU5 samt försvarsutskottets
            betänkande FöU2
          </note>
          <note>
            skulle avgöras i ett sammanhang efter avslutad debatt.
          </note>
          <note>
            8 § Vissa skolfrågor
          </note>
          <note>
            Föredrogs
          </note>
          <note>
            Utbildningsutskottets betänkande 1996/97:UbU5
          </note>
          <note>
            Vissa skolfrågor (prop. 1995/96:206)
          </note>
          <note type="speaker">
            Anf. 104 BEATRICE ASK (m):
          </note>
          <note>
            Herr talman! Vi har nyss hört om Socialdemokraternas och Miljöpartiets
            uppgörelse om att bygga hinder för föräldrars och elevers möjlighet
            att välja skola. Den kreativitet som den borgerliga regeringens
            valfrihetsreformer skapade i och med skolpengen kommer nu att
            kväsas genom hinder och utrymme för kommunalt godtycke.
          </note>
          <note>
            I det betänkande som vi nu skall diskutera går vad jag vill beteckna
            som en nedrustning av svensk utbildning vidare. Regeringen föreslår
            exempelvis ett slags kommunarrest för gymnasieelever. Den möjlighet
            som elever haft att välja utbildning vid en lokalt profilerad
            utbildning i en annan kommun tas bort. I
          </note>
          <note>
            fortsättningen är sådana utbildningar bara till för elever som
            bor i kommunen. Den elev som haft oturen att bo i fel kommun får
            stanna hemma, oavsett vilken utbildning man kanske efterfrågar.
          </note>
          <note>
            Gymnasieskolor som vågat och som haft förmåga att utifrån lokala
            förutsättningar forma ett spännande utbildningsalternativ får
            visserligen fortsätta att göra sådant, men bara om de kan intressera
            tillräckligt många elever hemmavid för alternativet. Mer originella
            idéer kommer knappast att ha en chans i det systemet. Det är lika
            illa att bara elever som bor i rätt kommun skall kunna välja som
            att det krävs att man skall ha rätta föräldrarna för att få en
            chans.
          </note>
          <note>
            Ni socialdemokrater skapar med den här typen av åtgärder segregation
            och minskar möjligheterna till social rörlighet, något som jag
            tror behövs om det framtida samhället skall bli bättre.
          </note>
          <note>
            I propositionen kritiserar regeringen kommunerna för att de har
            varit kreativa. Det finns i dag närmare
          </note>
          <note>
            500 lokala grenar. Regeringen påstår också att kvaliteten på
            vissa utbildningar är för låg. Jag vet inte om det är sant. Men
            om det är så, varför höjer ni då inte kraven på utbildningarnas
            kvalitet och kraven på kommunerna i stället för att stoppa elevernas
            valmöjlighet? Om svensk utbildning skall utvecklas är det viktigt
            med mångfald, kreativitet och skaparkraft. Vi har för litet av
            den varan, inte för mycket.
          </note>
          <note>
            I det här betänkandet föreslås också "en smärre ändring vad gäller
            behörighet till program i gymnasieskolan". Denna "smärre ändring"
            innebär att det vid antagning till gymnasieskolans nationella
            program inte längre skall vara ett krav att man har godkänt betyg
            i ämnet svenska. Betyg i ämnet svenska som andraspråk är tillräckligt,
            skriver regeringen. Det är inte sant.
          </note>
          <note>
            Förra veckan larmade Stockholms skolinspektörer i tre stora rapporter
            om de stora problem som gymnasieskolan har med elevernas bristande
            förkunskaper i svenska. Man räknar med att 20-30 % av de elever
            som kommer till gymnasiet har en läsförmåga som motsvarar högst
            vad som gäller för årskurs 7 i grundskolan. Var femte elev vid
            de yrkesinriktade programmen underkänns enligt denna undersökning,
            som omfattar 5 000 elever, i den första kursen i ämnet svenska
            på gymnasiet.
          </note>
          <note>
            Många elever som det rör är elever med invandrarbakgrund. Det
            är naturligtvis ett gigantiskt problem. Det krävs en rad insatser
            och olika åtgärder för att komma till rätta med det. En sak är
            jag dock alldeles övertygad om: Regeringens förslag att ta bort
            kravet på betyget Godkänd i ämnet svenska är fel. Det är fel signal
            till de elever som har det jobbigt med språket och det är fel
            signal till dem som klarar sig ganska bra på svensktimmarna.
          </note>
          <note>
            Problemet är att med ert förslag kommer kunskapsklyftorna och
            segregationen att ytterligare öka. Det är ett av de allvarligaste
            hoten i den här staden, men också på många andra håll. Regeringen
            ger sig inte på ämnet svenska bara på det här viset. Enligt betänkandet
            vill ni också ta bort reglerna om två betyg i svenska på gymnasiet.
            Därmed minskar man betydelsen av ämnet svenska ytterligare. Jag
            anser att regeringen med den här typen av förslag tonar ned kraven
            på kvalitet i undervisningen samt kraven på goda studieresultat.
            Det är en olycka för ett land som halkar efter internationellt
            också när det gäller utbildning. Det spelar liksom ingen roll
            hur många vuxenutbildningsplatser ni socialdemokrater inrättar,
            om grunden för kunskaper degraderas.
          </note>
          <note>
            Herr talman! Vi har tidigare här i kammaren talat om detta här
            i kammaren, men propositionen gör det nödvändigt att återigen
            ta upp de problem som skolan har att skapa tillräckligt goda kunskaper
            i naturvetenskapliga ämnen. Även här tänker regeringen fel. I
            den
          </note>
          <note>
            70-talspyttipanna som betänkandet Vissa skolfrågor utgör föreslår
            man nämligen återinförande av blockbetyg i NO- och SO-ämnen. Är
            det för att skyla över skolans tillkortakommanden som ni socialdemokrater
            föreslår att skolorna inte längre skall behöva ge separata betyg
            i fysik, kemi och biologi eller i geografi, historia, samhällskunskap
            och religion?
          </note>
          <note>
            Spåren förskräcker. Vi har prövat blockbetyg förr, och vi vet
            att risken är uppenbar att ämnen trillar bort, att elever inte
            ens får de grundläggande kunskaperna i något eller några av de
            ämnen som läroplanen förutsätter. I dessa tider, när det så vanligt
            att lärare saknar behörighet för undervisning i de ämnen som de
            undervisar i, anser vi moderater att tydliga anvisningar om kunskapsmålen
            måste finnas och att undervisningen skall följas upp.
          </note>
          <note>
            Det här handlar inte om huruvida man skall arbeta ämnesintegrerat,
            huruvida man skall samarbeta över ämnesgränserna eller hur man
            undervisar, utan det handlar om att kursplanerna gäller och att
            undervisningsresultaten skall följas upp utifrån de målen. Det
            handlar om vilken omsorg vi i Sveriges riksdag vill lägga på att
            se till att eleverna får de kunskaper som vi har sagt att vi anser
            nödvändiga för framtiden.
          </note>
          <note>
            Avslutningsvis medger inte tiden just nu att jag går in på regeringens
            svårigheter att bestämma sig när det gäller skolstart och samarbetet
            mellan barnomsorg och skola. Frågan lär delvis ha fastnat mellan
            Kommunförbundet och Finansdepartementet, och det känns inte särskilt
            meningsfullt att debattera ett ickeförslag.
          </note>
          <note>
            Vad vi moderater anser om betydelsen av tidig inlärning och om
            samarbetet mellan barnomsorg och skola framgår emellertid av betänkandet
            och av de motioner som vi har väckt under allmänna motionstiden.
          </note>
          <note>
            Herr talman! Jag yrkar formellt bifall enbart till den första
            reservationen, av hänsyn till kammarens arbetsbelastning. Däremot
            anser jag naturligtvis att alla de moderata synpunkterna kan vinna
            kammarens gillande.
          </note>
          <note type="speaker">
            Anf. 105 MARIE WILÉN (c):
          </note>
          <note>
            Herr talman! Jag tänker ta chansen att något diskutera "icke-förslaget".
            Jag är besviken för barnens skull över att den socialdemokratiska
            regeringen valt att inte föreslå införande av tioårig grundskola
            med start vid sex års ålder; en tioårig grundskola som så väl
            behövs inför det kunskapsintensiva 2000-talet, som ligger framför
            oss. Jag tror dessutom att det hade varit möjligt att få en hyfsat
            bred majoritet här i riksdagen för ett sådant förslag.
          </note>
          <note>
            Den socialdemokratiska regeringen verkar i stället ha gjort sitt
            ställningstagande tillsammans med Kommunförbundet. De har tillsammans
            försökt bedöma vad kommunerna vill, vilket är värdefullt, men
            man har inte vägt in vad som är bäst för barnen och deras utveckling.
          </note>
          <note>
            Socialdemokraternas och Kommunförbundets gemensamma bedömning
            verkar dessutom vara felaktig, då Lärarnas Riksförbund i måndags
            presenterat en undersökning som säger att en majoritet av kommunpolitikerna
            anser att grundskolan bör vara tioårig. Jag tror också att resultatet
            blir detsamma, om man med kommunfolket verkligen diskuterar hela
            frågan, både ekonomin och barnens behov.
          </note>
          <note>
            Den socialdemokratiska regeringens ställningstagande verkar alltså
            inte bara vara felaktigt utifrån barnens behov utan också utifrån
            vad en majoritet av kommunalpolitikerna egentligen vill.
          </note>
          <note>
            Det känns som om socialdemokraterna än en gång låtit barnen komma
            i andra hand, precis som 1991, då man införde en flexibel skolstart
            med ett förslag som inte var genomarbetet utan främst lanserades
            som en besparingsåtgärd.
          </note>
          <note>
            Det är viktigt att man inom socialdemokratin tänker igenom det
            här och försöker att inte gå miste om möjligheten att på ett lugnt
            och planerat sätt införa tioårig grundskola inför 2000-talet.
            Det är dags för skolministern att försöka sent omsider rätta till
            det som blivit fel.
          </note>
          <note>
            Centerpartiet föreslår en tioårig grundskola med skolstart vid
            sex års ålder. Det gör vi för att få en likvärdig verksamhet över
            hela landet, med en metodik och pedagogik som passar sexåringarna,
            och för att se till att alla barn får samma förutsättningar. Med
            utgångspunkt i att elevkullarna just nu är stora föreslår vi att
            den tioåriga grundskolan skall införas senast år 2000.
          </note>
          <note>
            Vi har som svar propositionen utvecklat våra tankar på hur en
            tioårig grundskola skulle kunna utformas, och jag vill, herr talman,
            redogöra för detta i kammaren.
          </note>
          <note>
            Vi anser att diskussionen om skolstartsåldern skall utgå från
            vad som är bäst för barnen och deras utveckling. Ställningstaganden
            om hur skolan skall utformas skall grundas på barns utveckling
            och sätt att lära. En tidigarelagd skolstart är motiverad förutsatt
            att den utökade tiden nyttjas till att ge barn bekräftelse på
            att de kan lära och ger barnet den tid det behöver för att lära.
          </note>
          <note>
            En bred samverkan mellan sexårsförskolan, skola och fritidshem
            har vuxit fram i kommunerna de senaste åren, och det är mycket
            positivt. Man har prövat olika former av verksamhet. Några har
            behållit sexåringarna inom förskolan, andra försöker integrera
            sexåringarna i grundskolan. Man har arbetat fram en metodik och
            pedagogik som passar sexåringarna.
          </note>
          <note>
            Erfarenheterna är positiva, men visst har det varit turbulens
            i verksamheten under förändringstiden.
          </note>
          <note>
            Vi tror att samarbetet mellan förskola och skola är av stor betydelse
            för barnen och för utvecklingen av både förskolans och grundskolans
            verksamhet. Skilda personalkategorier med olika pedagogiska uppgifter
            kompletterar varandra i det pedagogiska arbetet.
          </note>
          <note>
            Samarbete och samordning mellan förskola och grundskola tillför
            bredare kompetens, vilket medför större bredd och mer varierad
            inriktning av verksamheten. Förskolans arbetssätt kommer grundskolan
            till del, och grundskolan kan möta eleverna ett år tidigare.
          </note>
          <note>
            Estetiska och rörelseinriktade aktiviteter varvade med läsförberedande
            moment ger barnen en stimulerande helhet. Dessutom ges utrymme
            för barns naturliga behov av lek och rörelse. Övergången mellan
            förskolans och grundskolans arbetssätt sker successivt. Vi vill
            med detta nå en skola som möter barnen i stället för att barn
            möter skolan. Det är en skolform som vi tror är bra för alla barn,
            men kanske mest för barn som har det svårt och inte klarar skolarbetet
            i dag.
          </note>
          <note>
            Det finns många exempel ute i landet. För drygt en vecka sedan
            träffade jag lärare och skolledning från
          </note>
          <note>
            Skövde kommun. Där berättade en lärare hur en pojke lyste av
            glädje när denne plötsligt i februari fick bokstäverna att falla
            på plats och bli ord. Läraren sade att det givetvis var långt
            efter det att andra barn i klassen hade klarat det, men hon kände
            att hon tack vare att man i Skövde jobbade på ett integrerat sätt
            hade möjligheter att stödja den här pojken på ett vis som hon
            kanske inte skulle ha haft i den vanliga skolan. Hon ser integreringen
            av förskola och skola som ett bra sätt att hjälpa dem som kanske
            har litet svårare för sig.
          </note>
          <note>
            Det skall också finnas möjlighet för barn att ha en dålig dag
            - det har ju nästan alla barn ibland. Fritidspedagog, förskollärare
            och lärare skall kunna hjälpas åt att finna en form som gör att
            det kan fungera.
          </note>
          <note>
            Detta arbetssätt förändrar givetvis synen på bildning och kunskap.
            Det får givetvis också konsekvenser för synen på läraren och lärarrollen.
            Om man har synen att barnet är det forskande barnet som självt
            söker kunskap genom att ställa frågor, så behövs det en handledare
            och en vägledare, inte en föreläsare.
          </note>
          <note>
            Det förutsätter att läraren själv intar en forskande hållning
            i förhållande till barnets arbete, för att han eller hon skall
            kunna vara det stöd som barnet behöver.
          </note>
          <note>
            Med vårt förslag om tioårig grundskola, där olika lärar- och
            personalkategorier samarbetar i en gemensam sammanhållen skolgång
            kommer fortbildningen att få en framträdande roll. Vi tror att
            det är viktigt.
          </note>
          <note>
            Den måste överbrygga de skilda arbetssätt och pedagogiska modeller
            som finns. Den måste sträva efter att utveckla och ta till vara
            varje personalkategoris kompetens i det gemensamma arbetet. Var
            och en är professionell utifrån sin yrkesroll. Förskolläraren
            skall inte vara grundskollärare eller vice versa.
          </note>
          <note>
            När det gäller den framtida utbildningen av förskollärare och
            grundskollärare är det önskvärt att samarbetet och samordningen
            utvecklas med tanke på de förändrade krav som hänger samman med
            en obligatorisk skola för sexåringar.
          </note>
          <note>
            Herr talman! Jag har här skisserat våra tankar på hur en tioårig
            grundskola skulle kunna utformas. Jag har, som jag tidigare sade,
            träffat företrädare för
          </note>
          <note>
            Skövde kommun och Skurups kommun, där de ligger i frontlinjen
            vad gäller detta arbete. De är mycket besvikna över att det inte
            i dag finns ett förslag här i riksdagen. I Skövde kommun t.ex.
            arbetar de i alla fall vidare och säger: Då inför vi en tioårig
            grundskola.
          </note>
          <note>
            Det har de också gjort.
          </note>
          <note>
            Jag vill yrka bifall till reservation 3.
          </note>
          <note type="speaker">
            Anf. 106 OLA STRÖM (fp):
          </note>
          <note>
            Herr talman! Jag sade i den tidigare debatten att detta är en
            mörk dag för skolpolitiken i Sverige. Det gäller även i det här
            ärendet. Beatrice Ask sade att vi inte skulle ha en debatt om
            ett icke-förslag när det gäller den tioåriga obligatoriska grundskolan.
            Men icke-förslaget, och där instämmer jag mycket i vad
          </note>
          <note>
            Marie Wilén säger, är just det som är problemet. Vi i
          </note>
          <note>
            Folkpartiet är oerhört angelägna om att snart få se ett förslag
            på riksdagens bord om införande av en tioårig obligatorisk skola
            med sexårsstart. Vi har flera goda argument för detta.
          </note>
          <note>
            Man måste ha klart för sig att skolan förmodligen är det mest
            kraftfulla instrument som vi har i politiken för att uppnå ett
            mer jämlikt samhälle, där människor ges mer jämlika och rättvisa
            villkor i livet. Skolan kan ge kunskapen till barn och ungdomar
            som gör att tilliten till dem själva och deras förmåga att orientera
            sig i en allt mer komplicerad värld blir bättre. Allt detta är
            vi säkert ganska överens om, så jag säger det inte i polemik.
            Men vi måste på något sätt verkligen tillerkänna skolan denna
            funktion. Skolan är inte bara ytterligare ett politiskt område,
            utan skolan är ett av de absolut viktigaste områdena för oss att
            hantera.
          </note>
          <note>
            En reform som bygger på att alla barn i Sverige skall kunna börja
            i skolan tidigare är något som är oerhört angeläget i dag. Vi
            får ju i dag larmrapporter från skolan om att alltför många barn
            och ungdomar inte klarar av att få de grundläggande kunskaper
            som vi har ställt krav på skolan att ge eleverna. Av olika anledningar
            klarar man inte av detta. Dessa barn och ungdomar befinner sig
            i en väldigt besvärlig situation.
          </note>
          <note>
            De som går vidare till gymnasiet, vilket de flesta gör, får väldiga
            problem. Men framför allt drabbas dessa barn och ungdomar av dåligt
            självförtroende, och lusten att lära, som är så viktig för all
            inlärning, riskerar att gå förlorad.
          </note>
          <note>
            Det är viktigt att vi nu får en reform som till skillnad från
            tidigare grundskolereformer ger mer tid för barnen och mer tid
            för lärarna att skapa en individuell utbildning för varje elev.
            På det sättet kan lärarna möta varje elev på rätt nivå. Det är
            detta som är det absolut mest angelägna. Vi får inte nu skapa
            ännu mer ämnesträngsel i skolan, utan lärarna måste ges mer tid
            för att förmedla de grundläggande kunskaper som vi tycker att
            eleverna skall ha när de lämnar grundskolan. Som jag var inne
            på tidigare måste vi ta vara på att barnen när de är små har den
            största lusten att lära och är mest receptiva.
          </note>
          <note>
            Vi skulle gärna vilja gå ytterligare ett steg, så att man inom
            förskolans ram lyfter fram de goda exemplen när det gäller pedagogisk
            utveckling även för de mindre barnen, kanske ned till tre- eller
            fyraårsåldern.
          </note>
          <note>
            Det skulle kunna utgöra en norm för vår syn på utbildning i Sverige.
            Det får bli en senare reform, men det viktiga är att en sådan
            reform kommer till stånd.
          </note>
          <note>
            Vi ser fram emot ett sådant förslag på riksdagens bord.
          </note>
          <note>
            När jag tidigare har tagit upp denna fråga har Ylva
          </note>
          <note>
            Johansson sagt att det i första hand är ett finansiellt problem
            och att Kommunförbundet har gjort beräkningar som visar att det
            skulle bli för dyrt. Det är svårt att gå in i en debatt om detta,
            för det är klart att man måste lyssna på Kommunförbundet. Men
            jag tycker ändå att man skall ta Kommunförbundets beräkningar
            med en nypa salt. Det finns ju skäl för Kommunförbundet att inte
            göra kostnadsberäkningarna på ett sätt som gör att de riskerar
            att få mindre resurser för att starta reformen. Även om det krävs
            resurser för att dra i gång reformen är den likväl behjärtansvärd.
            Dels är det bra om den startas tidigt, dels sparar den i förlängningen
            resurser åt samhället genom att barnen får större chans att inhämta
            baskunskaperna. I dag ägnas oerhört mycket resurser, kraft och
            tid åt att försöka reparera skadorna för dem som i vuxen ålder
            skall försöka återskaffa sig de kunskaper som de inte fick i grundskolan.
          </note>
          <note>
            Herr talman! Jag skall kort ta upp några andra frågor som också
            är oerhört viktiga, vilka Beatrice Ask också var inne på. Vi tycker
            att resonemanget om en renässans för blockbetyg är väldigt märkligt.
            Jag tror att det är stor risk för att bedömningarna blir grumliga.
            Vad är det för kunskaper som bedöms? Vad representerar blockbetyget
            för kunskaper i de olika ämnena? Det är ju inte på något sätt
            något motsatsförhållande mellan blockbetyg och samarbete mellan
            ämnesgränserna.
          </note>
          <note>
            När det sedan gäller att ta bort kravet på godkänt i svenska
            tror jag att det är ett utslag för vad man skulle kunna kalla
            för missriktad välvilja. Man vill så väl att flera skall bli godkända
            och skall kunna gå vidare.
          </note>
          <note>
            Men det som är väsentligt är ju faktiskt vilka kunskaper man
            har. Det skall inte dribblas bort med ett nytt betygssystem. Det
            vore mycket olyckligt om det blev så.
          </note>
          <note>
            Avslutningsvis tycker vi att det är mycket angeläget att gå vidare
            med målstyrningen, inte minst i gymnasieskolan. Riktvärdena som
            styr timplanen kan tyckas vara en inte alltför stor fråga, men
            för dem som jobbar i verksamheten är det en mycket stor fråga.
            Vi skall ha tillit till skolornas förmåga att klara av sådant
            här själva. Det väsentliga för oss politiker är att mäta och utvärdera
            resultaten.
          </note>
          <note>
            Jag vill yrka bifall till reservationerna 10 och 8.
          </note>
          <note type="speaker">
            Anf. 107 INGER DAVIDSON (kd):
          </note>
          <note>
            Herr talman! När vi debatterar skolfrågor i kammaren rör det
            sig ofta om både stort och smått samtidigt, och det blir lätt
            en litet spretig debatt. Jag skall i alla fall kommentera en del
            av frågorna, och jag börjar också med sexårsstarten. Det handlar
            alltså om det förslag som inte blev av, förslaget om obligatorisk
            sexårsstart. I andra frågor händer det att vi är väldigt kritiska
            till att regeringen inte kommer till skott, men i det här fallet
            vill jag gärna betona att vi är positiva till att det här förslaget
            åtminstone skjuts på framtiden.
          </note>
          <note>
            Ibland är det viktigt att skynda långsamt. För sexåringar utvecklas
            i dag runt om i landet verksamhet som verkligen anpassas efter
            lokala förhållanden.
          </note>
          <note>
            Integrationen i skolan byggs successivt upp, fortbildningsbehov
            som gör sig gällande, t.ex. för att samordningen mellan olika
            personalkategorier skall fungera, tillgodoses och lokaler anpassas
            efter de nya behoven. Föräldrarna avgör själva om de vill att
            barnen skall delta eller inte. En flexibilitet som är mycket ovanlig
            för den svenska skolan håller på att växa fram underifrån, och
            goda exempel kan på det sättet spridas till kommuner som ännu
            inte har kommit så långt med sitt integrationsarbete.
          </note>
          <note>
            Barn är olika, och skolmognaden inträder inte samtidigt för alla
            barn. Under hela skoltiden kan mognadsåldern skilja sig flera
            år mellan barn som på papperet är lika gamla. Vi tror att en flexibel
            skolstart är det bästa sättet att redan från början erkänna detta
            och ta hänsyn till de individuella skillnaderna. Det blir då naturligt
            att man lär sig läsa, skriva, börja med ett främmande språk osv.
            i sin egen takt; inte för att man fyllt sex, åtta eller tio år.
            Det är även viktigt att påpeka att den pedagogiska verksamhet
            för femåringar som i dag bedrivs i vissa kommuner i fortsättningen
            bör vara frivillig för både föräldrar och kommuner.
          </note>
          <note>
            Herr talman! De allra flesta går i dag i skolan i tolv år. Utvecklingen
            i samhället gör att det kommer att krävas många ytterligare år
            på skolbänken efter dessa tolv. Att lära sig nytt under hela livet
            blir nödvändigt för att hänga med i samhället och på arbetsmarknaden.
            Men att grundskolan utökas med ett år till tror jag inte är någon
            självklar del i den utvecklingen.
          </note>
          <note>
            Det handlar i stället om att kvaliteten under de nio åren måste
            höjas, så att varje elev som lämnar grundskolan verkligen gör
            det med både de baskunskaper och den sociala kompetens som läroplanens
            mål anger. För det kan vissa elever mycket väl behöva ett extra
            år, men den möjligheten finns i så fall redan i dag. Jag yrkar
            bifall till reservation 4.
          </note>
          <note>
            Regeringen har också aviserat att ett gemensamt måldokument för
            den allmänna förskolan, grundskolan och skolbarnomsorgen skall
            tas fram. Det är ju inte så länge sedan måldokumentet för grundskolan
            antogs av riksdagen. Nu pågår arbetet med att implementera det
            nya måldokumentet för fullt i skolan.
          </note>
          <note>
            Lärare vidareutbildas och ett antal utvecklingsprojekt pågår.
            Skolministern har dessutom uttalat att hon inte tänker riva upp
            läroplansbesluten. Vi räknar därför med att de mål och riktlinjer
            som riksdagen enats om när det gäller grundskolan inte ändras
            för att det blir ett gemensamt måldokument för den allmänna förskolan,
            grundskolan och skolbarnsomsorgen.
          </note>
          <note>
            Det är också viktigt att de olika verksamheternas karaktär av
            dels plikt och dels frivillighet kommer att framgå av måldokumentet.
            Det får inte vara så att de som inte deltar i en verksamhet står
            utanför något som i praktiken uppfattas som ett obligatorium,
            även om det inte är så på papperet.
          </note>
          <note>
            Sedan vill jag ta upp blockbetygen. Regeringens förslag om att
            nu igen sammanfatta betygen i naturorienterande och samhällsorienterande
            ämnen i ämnesblock säger också vi kristdemokrater ett bestämt
            nej till. Det är självklart att det är positivt att undervisningen
            i de olika ämnena integreras. Det görs ju nästan överallt, och
            det har gjorts oavsett hur betygssystemet har sett ut, men det
            finns minst två skäl att avvisa gemensamt betyg. Det kan vara
            så att en elev har ett alldeles speciellt intresse för ett av
            ämnena och vill satsa mer på det. Då borde det också kunna avläsas
            i betyget. Det kan också vara tvärtom, alltså att en elev har
            väldigt svårt för ett av ämnena. Då skall inte det påverka hela
            blockbetyget.
          </note>
          <note>
            Ett ännu viktigare skäl är dock att betyg i varje enskilt ämne
            garanterar att varje ämne också verkligen får sin rättmätiga del
            av tiden. För några år sedan gjorde man en utvärdering av det
            dåvarande mellanstadiets blockundervisning. Det fanns inga betyg
            då, men det fanns blockundervisning. Då kom man väldigt tydligt
            fram till att speciellt naturkunskap och religionskunskap eftersattes
            i förhållande till historia och geografi i de årskurser där de
            ingick i samma block. Det var väldigt tydligt. Det berodde på
            olika faktorer, t.ex. att lärarna inte hade tillräcklig utbildning
            för eller tillräckligt intresse av just dessa ämnen eller att
            de inte tyckte sig inte hinna med. Är det på det viset så måste
            detta lyftas fram och inte döljas genom att alla ämnen ingår i
            ett gemensamt betyg när man sedan kommer upp i högre årskurser.
            Vi vill bestämt säga nej till att detta återinförs.
          </note>
          <note>
            Jag vill också tala litet om svenskan som andraspråk. För att
            bli antagen till gymnasiet krävs det att man har godkänt betyg
            i svenska, engelska och matematik. När svenska som andraspråk
            infördes för elever med invandrarbakgrund, var tanken att detta
            skulle underlätta för dem att snabbt lära sig tillräckligt mycket
            svenska för att kunna läsa både svenska och övriga ämnen tillsammans
            med andra elever. Regeringen har valt att göra svenska som andraspråk
            till kärnämne på gymnasiet och cementerar på det sättet skillnaderna
            mellan elever med svenska som förstaspråk och elever med svenska
            som andraspråk. Att godkänt betyg i svenska som andraspråk skall
            räcka för tillträde till gymnasiet är naturligtvis en konsekvens
            av samma synsätt. Vi kristdemokrater delar inte det synsättet,
            och vi vet att många invandrare inte heller gör det.
          </note>
          <note>
            Om integreringen i samhället skall fungera är det inte alla yttre
            tecken på olikhet som måste bort. Att en använder turban och en
            annan inte behöver inte vara något problem, men en sak måste alla
            ha gemensamt, och det är språket. Den som inte lyckas lära sig
            sitt nya hemlands språk är dömd till utanförskap på förhand. Därför
            måste alla, jag säger alla, resurser sättas in i grundskolan för
            att även barn med invandrarbakgrund skall ges en reell möjlighet
            att få ett godkänt betyg i svenska.
          </note>
          <note>
            Svenskan måste tränas i alla ämnen, alla lärare måste utbildas
            och göras medvetna om vilken betydelse praktisk träning och tillämpning
            har. Språkundervisningen för föräldrar måste också förbättras
            så att barnen redan tidigt får möjlighet att prata såväl svenska
            språket som sina modersmål hemma. Mycket mer kan alltså göras
            - och måste göras! Ett gemensamt språk minskar risken för segregation
            och är den bästa garantin för en positiv integration. Tyvärr väljer
            regeringen som vi ser det fel väg för att fler invandrare snabbare
            skall lära sig svenska. Jag yrkar bifall till reservation 9.
          </note>
          <note>
            När det slutligen gäller de timplansjusteringar för gymnasieskolan
            som regeringen föreslår, så tycker vi att det är en bra förändring.
            Timplanerna har visat sig vara alltför styrande för undervisningen,
            och en öppnare reglering av hur de skall tillämpas är välkommen.
            Elevens behov av tid för att uppnå de fastställda målen för en
            kurs måste vara det som är styrande, ingenting annat. Vissa behöver
            mer än den garanterade nivån, andra mindre. Det orosmoln som vi
            kan se är att ekonomiskt trängda kommuner utnyttjar avregleringen
            till att minska undervisningstiden generellt.
          </note>
          <note>
            Därför är det viktigt att påpeka att man måste följa upp denna
            förändring noga, så att den inte leder till kvalitetssänkande
            besparingar i stället för till den flexibilitet som den enligt
            förslaget är tänkt att göra.
          </note>
          <note type="speaker">
            Anf. 108 EVA JOHANSSON (s):
          </note>
          <note>
            Herr talman! Det har sagt tidigare att detta betänkande tar upp
            väldigt många olika frågor som alla har det gemensamt att de handlar
            om skola och studiefrågor men som annars inte i alla delar har
            så mycket med varandra att göra. Jag vill börja med att yrka bifall
            till hemställan i betänkandet och avslag till samtliga reservationer.
          </note>
          <note>
            Utskottet skriver först i sin sammanfattning att det inte har
            något att erinra mot vad regeringen anfört om integration av förskoleverksamhet,
            skola och skolbarnomsorg. Det är inte direkt någon överdrift.
            Jag skulle vilja påstå att vi egentligen vill understryka vikten
            av att dessa verksamheter närmar sig varandra.
          </note>
          <note>
            Skrivningen visar mer på det sedvanliga sättet att vara väldigt
            försiktig när det gäller att uttrycka sig än på en värdering av
            hur vi ser på frågorna. Vi ser det som väsentliga steg på en väg.
          </note>
          <note>
            Beatrice Ask sade att det inte var någon idé att resonera om
            det här förslaget, eftersom det är ett ickeförslag. Jag vill påminna
            f.d. skolministern om att det ändå är ett steg på vägen. Under
            Beatrice Asks tid som skolminister togs det inga steg alls på
            vägen.
          </note>
          <note>
            Tvärtom motsatte hon sig mycket verksamt att det skulle utarbetas
            ett gemensamt måldokument, som ändå är grunden för en samverkan
            mellan förskola och skola.
          </note>
          <note>
            Det är i dag glädjande att konstatera att vi i denna kammare
            kan bli överens om att det är bra att det kommer fram ett måldokument.
            Det förefaller som att det enbart är moderaterna i socialutskottet
            som hyser någon slags tveksamhet mot detta. Jag tycker att det
            är bra att vi har kommit så långt. Det är en väldigt konstig gräns
            som finns, eller i vart fall har funnits, ute i organisationerna
            förvaltningsmässigt och i de politiska organen. Den är helt på
            väg att försvinna ute i verkligheten.
          </note>
          <note>
            De allra flesta kommunerna har insett att förskola och skola
            måste ges förutsättningar att närma sig varandra och samverka.
            De yttrar sig i dag alltsom oftast både i gemensam politisk ledning
            för verksamheten och förvaltningsmässigt. Det ser väldigt olika
            ut på olika ställen. Men syftet är hela tiden detsamma, nämligen
            att se till att varje barns nyfikenhet och vilja att lära tas
            tillvara oberoende av när lusten väcks.
          </note>
          <note>
            Förskolans och skolans olika kompetenser skall samverka för att
            ge barnen den bästa möjliga starten.
          </note>
          <note>
            Staten har hittills inte riktigt hängt med i utvecklingen. När
            den nya läroplanen för grundskolan antogs för tre år sedan hade
            det varit ett utmärkt tillfälle att utforma ett gemensamt måldokument.
            Det ville inte den dåvarande majoriteten, och det blev inte heller
            något dokument. Mot bakgrund av att kommunerna ändå har avskaffat
            eller håller på att avskaffa den gamla sektoriseringen kan det
            tyckas att det inte gjorde så mycket. I en mening ligger det någonting
            i det som Inger Davidson säger. Det har inneburit att man har
            prövat olika modeller, och det har gett oss kunskaper och erfarenheter.
          </note>
          <note>
            Men det har också inneburit och innebär alltjämt att det finns
            en stor osäkerhet om hur verksamheten skall se ut och vad det
            är för regler som gäller. Det har också yttrat sig i att barn
            i olika kommuner har vitt skilda förutsättningar. Dessutom tror
            jag att det har gjort att vi har försatt viktig tid när det gäller
            utbildning och fortbildning av personal.
          </note>
          <note>
            Nu får vi ett nytt gemensamt måldokument för den allmänna förskolan,
            skolan och skolbarnomsorgen.
          </note>
          <note>
            Det skall presenteras av kommittén tidigt nästa år. Det är bra
            att vi så här långt är överens. Det för oss i praktiken väsentligt
            längre mot bättre uppväxtvillkor för barn och ungdomar. Vi löser
            visserligen inte nu frågan om skolstart. Men i praktiken innebär
            det ändå att vi väsentligen stärker den pedagogiska verksamheten
            för alla barn från sex års ålder och uppåt.
          </note>
          <note>
            Jag ser detta som ett första steg på en väg som leder fram till
            en förstärkt pedagogisk verksamhet för alla barn. Ett gemensamt
            måldokument är grunden för och kommer att underlätta för kommande
            steg när ekonomi och andra resurser tillåter det. Jag är inte
            alls förvånad över LR:s undersökning har gett det resultatet.
            Jag är snarast förvånad över att det inte är fler som säger sig
            vilja ha en tioårig grundskola och skolstart vid sex års ålder.
          </note>
          <note>
            Undersökningen har dock inte ställt nästa fråga.
          </note>
          <note>
            När den har frågat om vad man tycker om ekonomin säger en överväldigande
            majoritet att man tror att det blir dyrare, och därom tvistar
            de lärde. Men nästa fråga är inte ställd, nämligen den om prioriteringar.
          </note>
          <note>
            Det är klart att det också handlar om resurser. Jag kan i stort
            instämma med Marie Wiléns många kloka synpunkter om verksamheten
            för barn och ungdomar.
          </note>
          <note>
            Men det är också nödvändigt att man också kan skaffa fram resurserna
            när man säger att man vill göra en förändring. Där är vi inte
            riktigt än.
          </note>
          <note>
            Jag vill också inledningsvis ta upp en del av de andra synpunkter
            som har kommit fram i meddebattörernas inledningsanföranden. Det
            gäller först frågan om svenska som andra språk som en grund för
            tillträde till gymnasieskolan. Vi menar att det är kunskapen i
            svenska i sig som är viktig för att en elev skall kunna tillgodogöra
            sig undervisningen i gymnasiet. Det är inte vägen fram till de
            kunskaperna som är viktig.
          </note>
          <note>
            Det är inte så att vi menar att det är oviktigt att elever kan
            svenska. Det är naturligtvis viktigt. Kan de inte det har de inte
            möjligheter att följa undervisningen i gymnasieskolan. Med den
            nya läroplanen och de nya kraven på uppföljning och betyget Godkänd
            blir situationen en helt annan. Svenska som andra språk finns
            som ämne därför att vi menar att elever med invandrarbakgrund
            därmed lättare kan lära sig svenska språket med delvis en annan
            metodik och delvis ett annat innehåll.
          </note>
          <note>
            Trodde vi inte att det var på det sättet skulle vi inte behöva
            ha två svenskämnen, utan då hade vi bara ett. Att säga att den
            som har lärt sig svenska genom att läsa det som andraspråk skulle
            behöva börja om och komplettera i det andra ämnet som heter svenska
            skulle göra det till en mycket tung uppgift för många invandrarelever.
          </note>
          <note>
            Jag vill också ta upp frågan om de lokala grenarna. Beatrice
            Ask beskrev det i sitt inledningsanförande som kommunarrest. Det
            är ett tonläge som jag blev litet förvånad över. Kommunarrest
            används i helt andra sammanhang. Sanningen är den att både vi
            socialdemokrater och moderaterna verkar vara tämligen överens
            om att vi behöver göra någonting för att råda bot på en situation
            som hotar att utvecklas till att kommuner och skolor använder
            lokala grenar som ett tillhygge för att konkurrera om eleverna.
          </note>
          <note>
            När jag läser den moderata reservationen kan jag inte upptäcka
            någonting annat än att Moderaterna vill att det uttryckligen skall
            stå att det är Skolverket som skall ta ställning till vilka lokala
            grenar som skall få ha riksrekrytering. Det är egentligen ingenting
            annat än det som ligger i utskottsmajoritetens förslag. Där står
            att det är regeringen eller den myndighet som regeringen tillsätter
            som skall göra det. Jag föreställer mig att det inte kan vara
            någon annan än just Skolverket.
          </note>
          <note>
            Att det är nödvändigt att göra någonting i denna situation är
            alldeles klart. Det finns i dag nästan 500
          </note>
          <note>
            lokala grenar. Skolverket har sagt att inte ens hälften uppfyller
            kraven enligt gymnasieförordningen. Det kan knappast vara bra.
            Det visar sig också att innehållet i många av de lokala grenarna
            mycket väl skulle kunna rymmas i de nationella grenarna.
          </note>
          <note>
            Det är inte någon bra situation när man på det här sättet slåss
            om eleverna över kommungränser. Det ger en yvighet i systemet
            som är mycket svåröverblickbar.
          </note>
          <note>
            Det handlar inte om vår möjlighet att överblicka, utan det handlar
            om elevernas möjlighet att göra det. Jag skall inte nu inledningsvis
            göra fler kommentarer. Jag kanske får tillfälle att återkomma
            i replikskiftet.
          </note>
          <note type="speaker">
            Anf. 109 BEATRICE ASK (m) replik:
          </note>
          <note>
            Herr talman! Först till frågan om ett gemensamt måldokument för
            barnomsorg och skola. Det är riktigt att den borgerliga regeringen
            valde att sätta fart på arbetet i den läroplanskommitté som fanns
            genom att tydliggöra att det handlade om en läroplan för skolan.
          </note>
          <note>
            Det fanns en sådan utredning tillsatt. Det brådskade på grund
            av decentraliseringen, och arbetet hade gått litet grand i stå.
          </note>
          <note>
            En av svårigheterna som fanns var just övergången mellan en frivillig
            verksamhet och den obligatoriska grundskolan. Jag tyckte att det
            var oerhört väsentligt att någorlunda snabbt få fram en läroplan
            som kunde fungera i den moderna skolan. Dessutom finns det en
            ideologisk skiljelinje mellan socialdemokrater och moderater som
            vi inte riktigt har kommit in på i debatten och inte gör nu heller
            förrän det finns några förslag. Vi anser inte att kollektiv uppfostran
            i samhällets regi är att föredra i så stor utsträckning som socialdemokrater
            åtminstone tidigare har förordat.
          </note>
          <note>
            Det gör att man ibland bekymrar sig litet över den här typen
            av samhälleliga dokument som rör sånt som föräldrar i dag kan
            bestämma över själva.
          </note>
          <note>
            Under den borgerliga regeringens tid gav vi i uppdrag åt såväl
            Skolverket och som andra myndigheter att öka samarbetet. Inte
            minst när det gällde lärarutbildning påpekade vi det orimliga
            i att det verkar som om förskollärare och grundskollärare utbildas
            för att arbeta med vitt skilda varelser. Såvitt jag kan uppfatta
            saken gäller det samma barn.
          </note>
          <note>
            Vi har diskuterat svenska 2 förut, och det är uppbenbart att
            ni socialdemokrater inte förstår kursplanernas nuvarande roll.
            Problemet med att jämställa svenska 2 med svenska är att ni uppmuntrar
            elever till taktikval, vilket kan leda till sämre resultat.
          </note>
          <note>
            I nästa replik får jag återkomma till kommunarresten, som vi
            nog fortfarande inte är överens om.
          </note>
          <note type="speaker">
            Anf. 110 EVA JOHANSSON (s) replik:
          </note>
          <note>
            Herr talman! Jag har en fråga till Beatrice Ask.
          </note>
          <note>
            Jag trodde att vi var överens om att det är bra med ett gemensamt
            måldokument för förskola, skola och skolbarnomsorg. Jag har tolkat
            moderaternas reservation som att ni snarare vill foga till en
            anmärkning om att det är viktigt att det finns alternativ i verksamheten.
            Den saken har vi ju diskuterat ganska mycket förut i dag.
          </note>
          <note>
            Är det på detta sätt, eller skall jag tolka Beatrice
          </note>
          <note>
            Asks replik som att hon tycker att ett gemensamt måldokument
            och ett närmande mellan dessa båda verksamheter snarare är ett
            uttryck för önskemål om en kollektiv uppfostran och för att vi
            fråntar föräldrarna deras ansvar? Detta är viktigt.
          </note>
          <note>
            Jag undrar vad det är för fel på att lära sig svenska i ämnet
            svenska 2. Är det ändå inte kunskapen i svenska, möjligheten att
            använda svenska språket för att skaffa sig andra kunskaper, som
            är det viktiga för en elev som kommer till gymnasieskolan?
          </note>
          <note type="speaker">
            Anf. 111 BEATRICE ASK (m) replik:
          </note>
          <note>
            Herr talman! Vad vi tycker om ett gemensamt måldokument beror
            på hur förslaget kommer att se ut, om det handlar om kollektiv
            uppfostran eller om principer för att fler barn skall få del av
            den stimulans till inlärning som alla behöver för att lyckas bättre,
            vilket jag hoppas.
          </note>
          <note>
            Dessutom tror jag att det är olyckligt när personal som arbetar
            med samma barn i olika kommunala verksamheter inte förstår varandra
            och inte kan koppla ihop verksamheterna på ett vettigt sätt. I
            det fallet kan ett rätt utformat måldokument vara bra.
          </note>
          <note>
            Vi har avgett våra reservationer och tycker att det är viktigt
            att få det konkreta förslaget innan vi har några synpunkter.
          </note>
          <note>
            Visst är det jättebra om man lär sig svenska via svenska 2 också.
            Men om det bara är metoden det handlar om, Eva Johansson, varför
            kan man då inte kräva att de skall prövas mot samma betygskriterier?
          </note>
          <note>
            Det måste väl i slutändan vara kunskapen som skall mätas? Jag
            är rädd för att den förändring ni gör innebär att man accepterar
            A- och B-svenska, och det är mycket allvarligt och farligt.
          </note>
          <note>
            Dessutom är det så att många invandrarelever klarar av att få
            undervisningen i ämnet svenska, men de kommer att lockas till
            taktikval. De kommer nämligen att kunna skaffa sig bättre betyg
            i svenska 2 än i ämnet svenska, och det är en typ av taktikval
            som jag inte vill stimulera.
          </note>
          <note>
            Vi är inte överens om de lokala grenarna. Ni säger att det finns
            kvalitetsproblem och säger att vi inte har några andra förslag
            än att Skolverket skall tycka till.
          </note>
          <note>
            Men vad vi saknar är alltså kvalitetskriterier för inrättande
            av lokala grenar som är tuffare än de som finns i dag. Men ni
            socialdemokrater har valt att stoppa eleverna vid kommungränsen,
            och det är litet sorgligt.
          </note>
          <note type="speaker">
            Anf. 112 EVA JOHANSSON (s) replik:
          </note>
          <note>
            Herr talman! Jag tror att elever med invandrarbakgrund precis
            som de har gjort hittills framgent kommer att välja den form av
            undervisning, svenska eller svenska 2, som de tror bäst förser
            dem med ett språk som de kan klara sig på. För mig är det ganska
            självklart att det är innehållet och inte ramen som skall spela
            roll för intagning till gymnasieskolan.
          </note>
          <note>
            Beatrice Ask! Vad är skillnaden mellan er reservation och utskottsmajoritetens
            skrivning när det gäller detta med kommunarrest? Också ni säger
            att det måste till en begränsning, och ni har sett faran i den
            här utvecklingen.
          </note>
          <note>
            Ni säger också, precis som vi, att vi behöver en möjlighet till
            riksrekryterande lokala grenar för sådan utbildning som annars
            inte kommer till stånd, där det annars inte finns underlag i kommunerna
            för att bedriva undervisning. Det handlar om små yrkesutbildningar
            och andra varianter. Men ni säger att Skolverket och inte regeringen
            skall fatta beslut om vilka grenar som skall vara riksrekryterande.
          </note>
          <note>
            En effekt av förslaget som vi lägger fram är naturligtvis att
            Skolverket skall ta hand om detta. Jag förstår inte upprördheten.
            Jag tror att ni har skrivit reservationer mer för att ni vill
            reservera er än för att vi faktiskt är oense i sak. Till på köpet
            tar Beatrice Ask till sådana överord som kommunarrest. Det är
            ett sätt att beskriva verkligheten som riskerar att skrämma människor
            snarare än att reda ut förhållandena.
          </note>
          <note type="speaker">
            Anf. 113 MARIE WILÉN (c) replik:
          </note>
          <note>
            Herr talman! Eva Johansson tog upp frågan om måldokumentet. Vi
            tror att det är bra. Om vi nu skall diskutera vem som kunde har
            infört det, kan jag säga att Socialdemokraterna kunde ha gjort
            det redan
          </note>
          <note>
            1991, när man införde den flexibla skolstarten. Det fanns också
            en reservation från bl.a. Larz Johansson,
          </note>
          <note>
            Marianne Andersson och Ylva Johansson om att man borde införa
            ett gemensamt måldokument för barnomsorg och skola.
          </note>
          <note>
            Jag tror att det hade varit ett bra stöd för alla som jobbade
            med dessa frågor, eftersom det kom ett väldigt snabbt beslut,
            som presenterades enbart som en besparingsåtgärd.
          </note>
          <note>
            Om vi nu ser framåt, tror jag att detta måldokument är viktigt.
            Vi får hoppas att det blir bra; man jobbar ju med det nu.
          </note>
          <note>
            Jag undrar vad Eva Johansson menar när hon säger att de ser detta
            som väsentliga steg på en väg. Då är frågan: Vad är nästa steg
            på denna väg för Socialdemokraterna?
          </note>
          <note type="speaker">
            Anf. 114 EVA JOHANSSON (s) replik:
          </note>
          <note>
            Herr talman! Marie Wilén tycker att vi borde har infört ett gemensamt
            måldokumnet redan 1990-91. Då tillsattes en utredning som bl.a.
            hade uppdraget att utforma den nya läroplanen som ett gemensamt
            måldokument för barnomsorg och skola. Om vi innan den utredningen
            kommit fram till sitt resultat hade klämt i med ett måldokument
            för barnsomsorg som också innehållit en läroplan för skolan, hade
            det nog upplevts som något häftigt, både här i kammaren och inte
            minst ute i verksamheterna.
          </note>
          <note>
            Vad vi däremot gjorde under tiden med Göran
          </note>
          <note>
            Persson som skolminister var att införa möjligheten för föräldrar
            att bestämma om deras barn skulle börja skolan vid sex års ålder.
            Det var ett frivilligt val.
          </note>
          <note>
            Sedan fick vi under tre år en borgerlig regering med en moderat
            skolminister, och under tiden hände ingenting på detta område.
            Tvärtom togs frågan om ett gemensamt måldokument bort ur utredningens
            direktiv. Det var ett steg tillbaka, vilket har försenat detta.
            Det beklagar jag, men nu är vi framme och skall kunna få ett måldokument.
            Det tror jag är bra för verksamheterna.
          </note>
          <note>
            För övrigt tycker jag att Marie Wilén hade många kloka synpunkter
            i sitt inledningsanförande. Jag är övertygad om att sådana synpunkter
            skall kunna finnas med i ett sådant måldokument. De synpunkterna
            delar vi nog allihop.
          </note>
          <note type="speaker">
            Anf. 115 MARIE WILÉN (c) replik:
          </note>
          <note>
            Herr talman! Jag fick ändå inte svar på frågan vilket nästa steg
            på den här vägen är. Jag är fortfarande nyfiken på vad socialdemokraterna
            har för nästa steg på den här vägen. Det vore bra att få veta
            det för att avskaffa en del av den osäkerhet som råder. Alla barn
            har inte tillgång till den mjuka flexibla ingången som man pratar
            om. Skolan är ju fortfarande främst utformad för sjuåringarna
            och där passar inte sexåringarna in. Däremot pågår ju ett arbete
            för att jämna ut detta.
          </note>
          <note>
            Men jag tror att det behövs besked om vad det är som gäller.
          </note>
          <note type="speaker">
            Anf. 116 EVA JOHANSSON (s) replik:
          </note>
          <note>
            Herr talman! Jag tror att många går och väntar på ett sådant
            besked. Det är jag övertygad om. Men jag anser i alla fall att
            det inte är möjligt att fatta beslut här i kammaren om sexårsstart
            i skolan. I den frågan är vi inte överens med kommunsektorn som
            ändå är de som skall genomföra detta. Det skulle vara i direkt
            konfrontation med dem. Vi är ju så beroende av att de tycker att
            detta är viktigt och bra. De allra flesta tycker att det skall
            vara så här. Nu skapas det ju ändå utrymme ute i kommunerna för
            en vidgad pedagogisk verksamhet för sexåringar.
          </note>
          <note>
            Jag är övertygad om att den dagen när den ekonomiska situationen
            ser bättre ut både för landet och för kommunerna kommer detta
            att vara en av de frågor som står ganska högt upp på dagordningen.
            Men vi kan inte gå ut och lova något i dag. Vi är ganska noga
            med att inte sprida löften omkring oss som vi inte har täckning
            för. Nu tar vi ett steg. Sedan får vi återkomma när det finns
            möjligheter att ta nästa steg.
          </note>
          <note type="speaker">
            Anf. 117 INGER DAVIDSON (kd) replik:
          </note>
          <note>
            Fru talman! Skolreformer har ju alltid införts uppifrån. Den
            här skolreformen är ett undantag. Den växer fram underifrån därför
            att man har upptäckt behovet av integration mellan de olika skolformerna.
          </note>
          <note>
            Jag tycker att det är ett väldigt bra sätt. Eva Johansson säger
            att det finns en osäkerhet, men jag tror att den beror på att
            alla tror att det måste vara lika - att det måste se precis likadant
            ut i alla kommuner och i alla skolor. Det är väl bra att det inte
            gör det. Låt det få fortsätta!
          </note>
          <note>
            Vi har försatt viktig tid för fortbildning, sade Eva
          </note>
          <note>
            Johansson också. Vilka vi? Kommunen ansvarar för fortbildningen.
            I väldigt många kommuner där man har kommit en bit på väg upptäckte
            man snabbt behovet av fortbildning och har sett till att de olika
            personalkategorierna får utbildning tillsammans. Sexårsstart skall
            vara en möjlighet och inte en plikt, anser vi.
          </note>
          <note>
            Svenskundervisningen bekymrar mig väldigt mycket. Den fungerar
            ju inte i dag. Man behöver bara åka tunnelbana för att höra att
            ungdomar med invandrarbakgrund i dag inte kan tala svenska. Det
            är kanske den största anledning till den segregation vi har. Därför
            måste vi faktiskt försöka vara litet ödmjuka och hitta nya och
            annorlunda sätt att få bättre undervisning i svenska. Jag har
            själv undervisat i svenska 2
          </note>
          <note>
            och tycker självfallet att det är viktigt att den svenskundervisningen
            finns, speciellt i början när man kommer hit. Men tänk er att
            en unge som börjar skolan när han är tio år och har kommit hit
            från ett annat land får budskapet att han skall fortsätta att
            läsa andra språk ända tills han går uppe på gymnasiet. Vad ger
            det för signaler? Han skulle ju få reda på att han får börja där
            för att snabbt lära sig svenska. Sedan kommer han att få gå över
            och läsa tillsammans med sina andra kamrater i andra ämnen. Barn
            är ju oerhört receptiva. De kan lära sig språk om de får vara
            tillsammans med sina andra svensktalande kamrater så mycket som
            möjligt.
          </note>
          <note type="speaker">
            Anf. 118 EVA JOHANSSON (s) replik:
          </note>
          <note>
            Fru talman! Det finns nog ingen som inte har märkt att det finns
            ungdomar, och även vuxna, som har problem med det svenska språket,
            Inger Davidson. Men jag kan inte förstå vad det är som blir bättre
            av att vi säger att de inte får gå vidare till gymnasiet med de
            kunskaper som de ändå har fått godkänt på i svenska som andraspråk.
            Det finns ju också många som har ett godkänt betyg. Problemet
            är de som inte har detta betyg. Dem hjälper vi ju definitivt inte
            genom att stänga vägen för alla dem som har ett godkänt betyg.
            Jag förstår inte riktigt detta. Vi är tämligen överens om att
            vi skall jobba med att förbättra svenskundervisningen.
          </note>
          <note type="speaker">
            Anf. 119 INGER DAVIDSON (kd) replik:
          </note>
          <note>
            Fru talman! Jag tycker att vi låser in dem i ett system. Vi ger
            dem inte tillräckligt med incitament, om jag får använda det ordet
            som är så tråkigt, till att lära sig och vilja gå över till den
            vanliga undervisningen. Vi förutsätter från början att de skall
            fortsätta att läsa svenska som andra språk t.o.m. uppe på gymnasiet
            som kärnämne. Det är fel budskap vi ger dem.
          </note>
          <note>
            Jag vidhåller det.
          </note>
          <note type="speaker">
            Anf. 120 EVA JOHANSSON (s) replik:
          </note>
          <note>
            Fru talman! Om Inger Davidson hade rätt till en ny replik skulle
            jag ha frågat vad det är som låser in.
          </note>
          <note>
            Den enskilde eleven tar själv ställning till i vilken form han
            skall läsa svenska. Det är ett erbjudande till dessa elever att
            läsa det endera som svenska eller som svenska 2. Men de kunskaper
            de har skaffat sig i det svenska språket är lika mycket värda
            oberoende av vad ämnet heter. Det är innehållet och inte ramen
            som är det viktiga.
          </note>
          <note>
            Anf. 121 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Vi har länge haft en situation där vi har talat om
            att barn blir skolmogna. Jag kommer ihåg när jag själv skulle
            börja skolan. Då fick jag genomgå ett skolmognadstest för att
            se om jag var tillräckligt mogen för att börja i skolan.
          </note>
          <note>
            Jag tycker att begreppet skolmogen är ett uttryck för en helt
            förlegad syn på skola och på barn. I stället för att vänta på
            att barnen skall bli mogna att börja i en skola som är fix och
            färdig måste det vara skolan som skall anpassas och bli mogen
            att ta emot barnet i den form som barnet befinner sig i och möta
            de behov och de förutsättningar som barnet har. Skolan måste vara
            till för barnen och inte tvärtom.
          </note>
          <note>
            Det är också viktigt att komma ihåg att barns lärande inte börjar
            i skolan. Barns lärande börjar från deras första stund. Även verksamheten
            i förskolan har en mycket viktig roll i barns lärande.
          </note>
          <note>
            När vi deltar i internationella jämförelser och internationella
            studier kan vi konstatera att Sverige och andra, framför allt
            nordiska länder, som har en omfattande barnomsorg och förskola
            klarar sig mycket väl i jämförelse med de länder där man i stället
            börjar skolan tidigare. Det är inte så att de barnen har lärt
            sig mer. Av det tycker jag att man kan dra slutsatsen att det
            inte är vad man kallar verksamheten utan innehållet i verksamheten
            som är det viktiga för vilket stöd det egentligen ger för barns
            lärande och utveckling.
          </note>
          <note>
            Den proposition som nu behandlas drar ju bara på ett ganska övergripande
            sätt upp vissa riktlinjer och principinriktningar för det ganska
            stora reformarbete som vi nu arbetar med inom Utbildningsdepartementet.
            Barnomsorgen har förts över från Socialdepartementet till Utbildningsdepartementet.
            Det innebär att vi nu också inleder ett större förändrings- och
            utvecklingsarbete av barnomsorgen.
          </note>
          <note>
            Det kommer att innehålla flera olika delar. Alla delar är ännu
            inte färdiga, men några delar är helt klara. Skolverket kommer
            att bli den myndighet som får hela ansvaret som statlig myndighet
            att hantera barnomsorgen och hela skolväsendet.
          </note>
          <note>
            Det utvecklingsarbete och de utvecklingsinsatser som initierats
            från Skolverket kommer i fortsättningen att omfatta barns hela
            lärande och utveckling, också barnomsorgen. Vi håller på att se
            över lagstiftningen, barnomsorgslagstiftningen och skollagstiftningen,
            i syfte att skapa en gemensam lagstiftning och att flytta lagstiftningen
            om barnomsorgen från socialtjänstlagen till en gemensam lagstiftning
            tillsammans med skollagen. Det reser en rad principiella och kniviga
            frågor om skillnaderna mellan verksamheterna, men också om likheterna,
            och hur man kan underlätta ett samarbete när lagstiftningen är
            uppbyggd kring två helt olika traditioner.
          </note>
          <note>
            Min ambition som ansvarigt statsråd också för barnomsorgen är
            att stärka förskolans pedagogiska roll.
          </note>
          <note>
            Det är ganska självklart, tycker jag, att det ligger i förlängningen
            av att förskolan nu har förts över till
          </note>
          <note>
            Utbildningsdepartementets ansvarsområde.
          </note>
          <note>
            Förskolans pedagogiska roll bör stärkas. Det måste bl.a. komma
            till uttryck i ett nytt måldokument för förskolan när det gäller
            åldrarna ett till fem år. Jag vill också integrera sexårsverksamheten
            i grundskolan på det sätt som man redan har gjort i väldigt många
            kommuner, där man också på de allra flesta håll i dag har en gemensam
            förvaltning och en gemensam nämnd för att hantera både förskola
            och skola. Det är en bra utveckling och en utveckling som vi från
            statens sida bör stödja.
          </note>
          <note>
            Jag tycker att Inger Davidson hade en viktig poäng i sitt anförande
            när hon talade om en verksamhet som utvecklas underifrån. Det
            är precis vad som sker.
          </note>
          <note>
            Vår uppgift på nationell nivå är att understödja den utvecklingen,
            att skapa goda förutsättningar för utvecklingen och att stimulera
            den. Vi skall skapa ett gemensamt måldokument och en gemensam
            läroplan för sexårsverksamheten, grundskolan och skolbarnomsorgen.
            Jag har flera gånger fått frågan: Varför dra gränsen mellan fem
            och sex år? Jag tycker det är naturligt att lägga sexårsverksamheten
            ihop med grundskolan, just därför att sexårsverksamheten eller
            den allmänna förskolan är obligatorisk för kommunerna. I princip
            alla sexåringar deltar i den. Där finns det också i nästan alla
            kommuner redan en lokalmässigt integrerad verksamhet.
          </note>
          <note>
            Jag tycker också att det är angeläget att tala om att jag tror
            att det viktigt för individen att ha möjligheten att välja att
            börja i den obligatoriska grundskolan vid sex år. Men jag tycker
            att det naturliga är att man går i en tioårig verksamhet som både
            omfattar sexårsverksamhet och nio år i grundskolan. Jag tror att
            det vore ett steg tillbaka och en generell sänkning av kvaliteten
            i grundskolan om alla skulle börja grundskolan ett år tidigare,
            utan att förlänga grundskolan på det sätt som jag uppfattar att
            moderaterna har föreslagit.
          </note>
          <note>
            Frågan om en förlängning av grundskolan är intimt förknippad
            med innehållet i en sådan förlängning. Jag tycker att det känns
            angeläget att ange tydliga målsättningar för hur vi ser på den
            tioåriga verksamheten med både sexårsverksamhet och nioårig grundskola
            och på vilka mål och principer som gäller för den verksamheten.
            Sedan är det självklart upp till den enskilda familjen att ta
            ställning till vad som passar bäst för just familjens barn - att
            delta i sexårsverksamheten eller att börja i grundskolan direkt.
          </note>
          <note>
            De allra flesta fattar ju i dag beslutet att delta i sexårsverksamheten.
            I princip alla sexåringar gör det. Jag tycker att det är ett klokt
            beslut.
          </note>
          <note>
            Jag tycker också att det är viktigt att uppmärksamma att mötet
            mellan skola och barnomsorg är ett viktigt och efterlängtat möte.
            Men det är inte ett oproblematiskt möte. Det är ett kulturmöte
            och traditionsmöte, som baseras på två helt skilda kulturer och
            traditioner. Skolan har sin gamla tradition och sin tunga kultur.
            Skolan är ju tyngd av att den är lagreglerad på ett helt annat
            sätt än vad barnomsorgen är.
          </note>
          <note>
            Förskolan är en mycket yngre kultur, och den är inte lika tung
            i förhållande till skolan. I mötet däremellan är det oerhört angeläget
            att se till att man kan mötas på likvärdiga villkor och att man
            kan ta till vara, respektera och utveckla respektive särart, men
            också utveckla det gemensamma arbetet. Jag tror att det finns
            större möjligheter att lyckas med ett fruktsamt möte i en verksamhet
            som både rymmer förskolan och skolan.
          </note>
          <note>
            Jag tror också att vi måste lära oss att förskolan har en hel
            del att lära av skolan när det gäller det strukturella lärandet
            och den långa planen som barnet möter när barnet börjar i skolan.
            Samtidigt har skolan oerhört mycket att lära av förskolan när
            det gäller flexibiliteten i organisationen, när det gäller lekens
            roll i lärandet och när det gäller att möta barnens individuella
            behov och förutsättningar.
          </note>
          <note>
            Det finns många goda exempel på att man har lyckats mycket väl
            med den här integrationen. I de kommunerna har man lyckats höja
            kvaliteten också inom ramen för befintliga resurser genom att
            man har frigjort den kreativitet som uppstår i mötet mellan skilda
            professioner. En människa eller en yrkesgrupp klarar inte av att
            möta barns alla skilda behov. Det krävs flera olika personer med
            olika erfarenheter och olika yrkeskunskaper för att barns behov
            skall tillgodoses. Behoven ser mycket olika ut mellan olika barn.
          </note>
          <note>
            Men de är också olika från dag till dag och från period till
            period i barns utveckling. Den är ju inte alls linjerät utan går
            litet hit och dit.
          </note>
          <note>
            Det finns mycket att lära av de kommuner som har kommit långt.
            Marie Wilén tog upp flera bra exempel.
          </note>
          <note>
            Skövde och Skurup som hon nämnde är sådana kommuner som vi på
            Utbildningsdepartementet har haft nära kontakt med. Det finns
            ett särskilt nätverk för några av de kommuner som har kommit långt,
            där bl.a. Skövde och Skurup ingår. Det nätverket är också nämnt
            i direktiven för den grupp som nu tar fram ett gemensamt måldokument
            och en gemensam läroplan.
          </note>
          <note>
            Man skall särskilt dra nytta av de erfarenheter som har gjorts
            i de kommunerna.
          </note>
          <note>
            Frågan om skolpliktens förlängning tror jag kan komma att aktualiseras
            igen. Men jag tycker att det är viktigt att när vi så småningom
            kanske tar ett annat beslut om skolpliktens längd skall det göras
            i förvissning om att det också innebär förändringar i verksamhetens
            inriktning och att det inte riskerar att bli ett formellt beslut
            om vad som är skolplikt och inte skolplikt. Det viktiga är att
            barn möts av en kvalificerad verksamhet av hög kvalitet som utgår
            från barnens behov, barnens vilja att lära och barnens förmåga
            att lära och utvecklas, så att de kan göra det maximalt.
          </note>
          <note>
            Fru talman! Jag vill också kommentera något av det som har blivit
            sagt i debatten tidigare. Jag vill koncentrera mig på moderaternas
            anförande och diskussion. Jag tycker att det är litet beklämmande
            att moderaterna nästan tycks ha satt i system att basera sin argumentation
            på oriktiga beskrivningar eller vantolkningar av regeringens förslag.
          </note>
          <note>
            Regeringen har lagt fram förslag om att de lokala grenarna i
            gymnasieskolan i dag inte längre skall vara automatiskt riksrekryterande.
            I det förslaget baserar vi oss på ett enigt förslag från arbetsgruppen
            som följer kursutformningen av gymnasieskolan. Vi baserar oss
            också på ett enigt förslag från den parlamentariska kommitté som
            följer utvecklingen i gymnasieskolan.
          </note>
          <note>
            Jag vet från diskussioner också med moderata företrädare att
            det har funnits en enighet i synen på detta. Lokala grenar skall
            vara lokala och inte automatiskt riksrekryterande. Men det finns
            ett intresse av att fler utbildningar blir riksrekryterande än
            vad man i dag har beslutat om.
          </note>
          <note>
            Propositionens skrivning lyder: I de fall den lokala grenen har
            ett innehåll som har ett riksintresse bör den lokala grenen kunna
            göras riksrekryterande. Regeringen eller den myndighet regeringen
            bestämmer bör med stöd av bemyndigande i 5 kap, 9§ skollagen kunna
            förklara utbildningen som riksrekryterande.
          </note>
          <note>
            Det är regeringens förslag. Moderaternas förslag lyder: Skolverket
            bör ges ansvaret för att förklara om en lokal gren är av sådan
            kvalitet och sådan originalitet att utbildningen skall vara riksrekryterande.
          </note>
          <note>
            Det är möjligt att det här är en avgörande skillnad,
          </note>
          <note>
            Beatrice Ask, men den är ganska svår att uppfatta. Jag har väldigt
            svårt att se att den skillnad som möjligen finns mellan "riksintresse"
            och "kvalitet och originalitet" skulle vara sådan att det motiverar
            beteckningar som kommunarrest. Jag tycker verkligen att det är
            att ta överord i sin mun.
          </note>
          <note>
            Jag vill också kommentera Beatrice Ask gamla aversion mot svenska
            som andra språk. Jag känner till den väl. Bakgrunden är ju att
            Beatrice Ask som skolminister avskaffade ämnet svenska som andra
            språk. Hon gjorde det mot en samlad expertis, mot samlad erfarenhet
            från de lärare som arbetar inom området och mot de vetenskapliga
            rapporter och bedömningar som finns i frågan. Trots detta avskaffade
            hon ämnet svenska som andra språk. Bakom det ligger en oförmåga
            eller ovilja att inse den grundläggande skillnaden mellan att
            fortsätta att lära sig sitt modersmål och att lära sig ett nytt,
            annat språk som är en nyinlärning på ett helt annat sätt än vad
            modersmålet är.
          </note>
          <note>
            Det finns vissa moment i språkundervisningen som är grundade
            på själva kunskapen om ett språk.
          </note>
          <note>
            Man använder sig t.ex. av kunskapen om hur man relaterar sitt
            eget språk till något annat språk. Därför är det inskrivet i kursplanen
            för modersmålsvenska att man skall kunna relatera till de nordiska
            språken och de nordiska språkens utveckling. Det är naturligt
            för oss som är födda svenskspråkiga att lära oss om de andra nordiska
            språken för att förhålla oss till dem och därmed få en annan kunskap
            om vårt eget språk.
          </note>
          <note>
            För den som läser svenska som andra språk är det däremot mer
            relevant att lära sig om förhållandet mellan svenskan och modersmålet
            och att använda den jämförelsen och relationen i språkkunnandet.
            Det är samma typ av kunnande man får. Kunnandet handlar om att
            lära sig relatera mellan olika språk. Men man bör använda sig
            av olika exempel på detta. De nordiska språken bör inte ha samma
            ställning i kursplanen för dem som lär sig svenska som andra språk.
          </note>
          <note>
            För dem är det i stället modersmålet som skall relateras till
            det nya språket svenska.
          </note>
          <note>
            Ett annat exempel är hur man förhåller sig till litteraturen.
            Litteraturen är intimt förknippad med kunskaper i svenska språket.
            Det är därför regeringen föreslår ett gemensamt betyg. Man kan
            inte skilja användandet av svenska språket från kunskaperna i
            svenska språket - de är intimt förknippade med varandra. Självfallet
            ingår ett stort mått av kunskap om svensk litteratur både i kursplanen
            för svenska som andra språk och i kursplanen för modersmålssvenska.
          </note>
          <note>
            Men det finns en viss skillnad. Det finns nämligen också generella
            kunskaper om litteratur som är relevanta för all språkundervisning
            och allt språkkunnande. I kursplanen för svenska som andra språk
            har också annan litteratur på andra språk en litet annorlunda
            roll än den har i kursplanen för modersmålssvenska. Men totalt
            sett har litteraturen samma betydelse i båda kursplanerna.
          </note>
          <note>
            En tredje skillnad är de krav vi ställer på grammatik, uttal,
            intonation, stavningsregler och situationsanpassning, dvs. vilken
            typ av ord man använder i olika situationer. Kraven på hur väl
            dessa krav uppfylls måste anpassas efter att den som har svenska
            som modersmål har fått med sig dessa saker med modersmjölken,
            eftersom svenskan är just modersmålet, medan den som lär sig svenska
            som ett nytt språk har en annan process att genomgå och har rätt
            att få stöd i just den processen. Men det handlar om en annan
            sorts lärande, och man lär sig på ett annat sätt. Därför måste
            det också värderas utifrån de målsättningar som finns för just
            det lärandet.
          </note>
          <note>
            Därför är det så viktigt att man respekterar skillnaden mellan
            att lära sig ett nytt språk och att fortsätta utveckla sitt modersmål.
            Detta är inte översättningsbart sinsemellan. Det är inte alls
            säkert att den bästa utvecklingen är att alla elever skall läsa
            svenska som sitt modersmål, även om en elev har förmågan att bli
            godkänd också i den kursen. Eleven behöver nämligen stöd för sin
            egen språkutveckling, och det är det som vi vill ge.
          </note>
          <note type="speaker">
            Anf. 122 BEATRICE ASK (m):
          </note>
          <note>
            Fru talman! Skolministern behöver inte föreläsa för mig om skillnaderna
            mellan ämnena svenska och svenska 2.
          </note>
          <note>
            Men verkligheten är den att den dag man söker arbete mäts ens
            kunskaper i svenska med samma måttstock, oavsett vilken bakgrund
            man har. Det är det vi moderater vill poängtera - det är en olycka
            när skolan placerar elever i olika undervisningsgrupper i ett
            sådant system som Socialdemokraterna håller på att genomföra nu.
            Det handlar också om att vi har olika uppfattningar om vad kursplaner
            skall vara för någonting. Det har vi diskuterat förut, och vi
            kanske inte behöver ta upp tid med det i dag. Min uppfattning
            är - och det var också vad som låg till grund för den borgerliga
            politiken - att kursplanerna skall formulera målen för undervisning
            och inte ägna sig åt hur skolan skall arbeta för att nå dessa
            mål. Den nuvarande regeringen har en viss känsla för att gärna
            ägna sig åt skolans inre arbete.
          </note>
          <note>
            Jag skall återkomma till diskussionen om de lokala grenarna.
            Jag vill inte försöka vantolka något, men jag kan hålla med om
            att formuleringen i reservationen är någorlunda vag. Det finns
            ett ord i propositionen som betyder någonting, nämligen utbildningar
            av riksintresse. När Skolverket eller den myndighet som bedömer
            detta skall bedöma riksintresset är det i bästa fall t.ex. glasblåsningsutbildning
            i Orrefors som kommer i fråga för att bli riksrekryterande. Som
            vi har tänkt det hela tycker vi att det skall vara kvalitetskriterier
            som ställs på en utbildning och som kommunen är skyldiga att nå.
            När dessa nås är utbildningen riksrekryterande. Det handlar alltså
            om en helt annan typ av bedömning, åtminstone enligt mitt sätt
            att se på det hela. Jag tror att det finns en viktig skillnad
            här. Socialdemokraterna har valt att inte arbeta med kvalitetskraven,
            utan att faktiskt göra det omöjligt för elever att välja många
            av de lokala grenar som finns i dag och som förmodligen också
            är ganska bra.
          </note>
          <note>
            Anf. 123 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Det är möjligt att det finns skillnader mellan mig
            och Beatrice Ask också i synen på lokala grenar, men det var trevligt
            att höra att tonläget nu var något annorlunda i beskrivningen
            av dessa skillnader.
          </note>
          <note>
            Självfallet är kvalitet en viktig aspekt när det handlar om vilka
            utbildningar som skall vara riksrekryterande. Självfallet är det
            också min avsikt att när det skall göras en ny prövning av vilka
            av de grenar som hittills har varit lokala med automatisk riksrekrytering
            som skall få ett beslut om riksrekrytering kommer något andra
            kriterier än hittills att gälla. När regeringen har beslutat om
            riksrekrytering för specialutformade program har andra regler
            gällt. Vi kommer i en litet annan dager i samband med att lokala
            grenar inte längre blir automatiskt riksrekryterande i och med
            det beslut som jag hoppas att riksdagen fattar i dag.
          </note>
          <note>
            Jag vill återkomma till ämnet svenska som andra språk. Beatrice
            Ask påstår att jag och socialdemokratin inte förstår de nya kursplanerna.
            Jag vill fråga
          </note>
          <note>
            Beatrice Ask om ifall Moderaterna anser att man skall ställa
            samma krav på kunskaper i nordiska språk hos de elever som har
            ett annat modersmål än svenska.
          </note>
          <note>
            Anser inte Moderaterna att det kan vara relevant att på dessa
            elever ställa krav på kunskaperna i att kunna relatera sitt nya
            språk - svenska - med sitt gamla modersmål? Finns det inte någon
            relevans i att man har olika målsättningar i kursplanen i detta
            avseende?
          </note>
          <note>
            Anser inte Moderaterna att det är rimligt att i de kursplaner
            som är målen för undervisningen finns någon skillnad mellan hur
            man ser på urvalet av litteratur för modersmålsundervisning och
            för undervisning i det nya språket svenska? Är det verkligen relevant
            att ställa exakt samma krav på urval av litteraturen och att välja
            enbart svensk litteratur? Är det rimligt att säga att den svenska
            barnlitteraturen har precis samma roll i svenska som andra språk
            - för den som inte har svenska som modersmål och inte är född
            och uppvuxen här - och för de elever som är födda och uppvuxna
            i Sverige och har svenska som modersmål.
          </note>
          <note>
            Är det rimligt att man ställer samma krav på kunskaper i fornnordiska
            för dem som har ett annat modersmål än svenska? Är det inte rimligt
            att sätta litet annorlunda målsättningar så att dessa elever skall
            ha kunskaper som i kvalitet är jämförbara och motsvarar varandra,
            men som kanske inte är lika starkt fokuserade på det fornnordiska
            som det är i kursplanen för svenska.
          </note>
          <note type="speaker">
            Anf. 124 BEATRICE ASK (m):
          </note>
          <note>
            Fru talman! Jag vet inte hur omfattande undervisningen i fornnordiska
            är för någon elev. Självfallet finns det olika förutsättningar
            och behov hos alla elever. Men jag anser nog att man bör samla
            sig kring en mycket gemensam grund, för både litteratur och annat.
          </note>
          <note>
            När det gäller svenska 2 är det så att väldigt många av eleverna
            med invandrarbakgrund är födda här i Sverige, de är svenska medborgare
            och de skall förmodligen leva hela sitt liv i detta land. Jag
            tycker ändå att det är viktigt att också de ges en bra och bastant
            grund i ämnet svenska. Men jag tycker att det som skall jämföras
            när man mäter ämnet svenska måste vara någorlunda gemensamt. Jag
            tror att skillnaderna kommer att bli alldeles för stora.
          </note>
          <note>
            När jag ändå har ordet vill jag ta upp två saker som gäller vad
            Ylva Johansson sade tidigare, och som jag också kommer att tala
            om i det andra tonläget. Det ena är att jag tycker att den prövande
            inställning till skoltidens längd som regeringen har är sund.
            Ylva
          </note>
          <note>
            Johansson undrade vad vi moderater vill. Vi tycker att skolstart
            vid sex år är klart, det bör vi ha och det finns tillräckligt
            med underlag för det. Däremot är vi inte tvärsäkra på att skolan
            skall vara tioårig. För många elever är det alldeles nödvändigt
            för att nå grundskolans mål. För andra är det inte lika tvärsäkert.
            Vi moderater tror rätt mycket på målstyrning, och där har vi skapat
            en variation i vår motion i höst. Samtidigt är detta också något
            som gäller enligt skollagen i dag, men som inte används. Jag tycker
            att det är viktigt att regeringen prövar detta.
          </note>
          <note>
            När det gäller möjligheterna att arbeta med barnomsorgen ser
            jag fram emot förslag. Den pedagogiska verksamheten inom barnomsorgen
            har inte riktigt utvecklats som man skulle önska. Jag kan överblicka
          </note>
          <note>
            13-14 år av kommunal barnomsorg, och vet litet av vad som har
            hänt och inte har hänt. Dock skall man inte dra för stora växlar
            på detta, och tro att det är barnomsorgen som har gjort att Sverige
            klarar sig hyfsat i internationella jämförelser. Vi var faktiskt
            duktigare innan vi hade den kommunala barnomsorgen, men jag tror
            inte att det faktum att vi halkar efter beror på verksamheten
            på dagis.
          </note>
          <note>
            Anf. 125 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Nu har Beatrice Ask ingen mer replik.
          </note>
          <note>
            Jag får väl tolka hennes senaste inlägg så här: Om man nu anser
            att man skall mäta både modersmålssvenska och svenska 2 med samma
            måttstock borde rimligen konsekvensen bli att man ändrar i kursplanen
            för svenska så att den inte längre bara är en kursplan i modersmålssvenska,
            utan i svenska för ett mångkulturellt Sverige. Men det är inte
            så de kursplaner som
          </note>
          <note>
            Beatrice Ask själv var ansvarig för som skolminister på sin tid
            är utformade i dag.
          </note>
          <note>
            Jag skall återkomma till det som Beatrice Ask säger om att det
            är bra med en litet prövande inställning till skoltidens längd.
            Ja, det tycker jag också. Men
          </note>
          <note>
            Moderaterna har talat om att man absolut anser att man bör börja
            skolan när man är sex år.
          </note>
          <note>
            Ni håller visserligen öppet för att man individuellt kan fatta
            andra beslut, men ni anser ändå att det normala är att barnen
            börjar skolan när de är sex år och att de går i en nioårig skola
            men med den möjlighet som redan i dag finns att gå längre tid.
            Då undrar man ju ändå vad ni vill göra med femåringarna. Jag säger
            detta trots att jag vet att Beatrice Ask inte har möjlighet att
            svara på den frågan nu. Skall de delta i en obligatorisk förskola,
            eller tar vi bort ett år av det vi i dag erbjuder för barnen?
          </note>
          <note type="speaker">
            Anf. 126 OLA STRÖM (fp):
          </note>
          <note>
            Fru talman! Jag är glad att jag slipper att sätta ett blockbetyg
            på Ylva Johanssons huvudanförande i dess olika delar. Jag kan
            väl ändå säga att jag gärna skulle vilja ge godkänt för den första
            delen angående skolan utom för konklusionen av allt tyckandet
            och att den andra delen var litet svårare. Men det var inte detta
            jag ville ta upp.
          </note>
          <note>
            Jag vill fokusera på skolplikten - jag tycker att det är intressant,
            eftersom man här får olika svar. När jag tidigare har frågat Ylva
            Johansson har kostnadsaspekten, resursfrågan, varit avgörande
            för regeringens bedömning av när en proposition om skolstart vid
            sex års ålder kan komma. Eva Johansson har sagt ungefär samma
            sak. Nu lät det som om det skett en glidning i resonemanget: Resursfrågan
            kanske inte var avgörande, utan det fanns andra aspekter. Skolministern
            sade att hon trodde att en sådan här proposition kan komma. Jag
            har litet svårt att förstå den försiktigheten.
          </note>
          <note>
            Jag har också väldigt svårt att förstå talet om resurser. Det
            är ju helt riktigt, som Ylva Johansson säger, att de allra flesta
            barn deltar i sexårsverksamheten, och sexårsverksamhet finns överallt.
            Att det skulle bli så mycket dyrare om man införde obligatorisk
            skolstart vid sex års ålder sätter jag frågetecken för.
          </note>
          <note>
            Nu skulle jag vilja veta: När kan vi få ett sådant här förslag?
            Jag tycker att det är en viktig ambitionsnivå. Skolstart vid sex
            års ålder är inte heller slutpunkten, utan kan vi sätta i gång
            en sådan reform kan vi sedan också gå vidare med att utveckla
            pedagogiken inom förskolans ram och utnyttja den lust och förmåga
            att lära som finns även bland de yngre barnen.
          </note>
          <note>
            Anf. 127 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Först vill jag gärna tala om att varken
          </note>
          <note>
            Ola Ström eller någon annan magister är tvungen att sätta blockbetyg.
            Det är en möjlighet och ingenting man måste göra.
          </note>
          <note>
            Skolpliktens längd är faktiskt också en resursfråga, men inte
            bara en fråga om pengar utan också en fråga om andra resurser.
            Det handlar om vilken förmåga att möta nya krav som finns i dag
            ute i kommunerna. Från kommunerna låter det ungefär så här: Vi
            vill gärna se en förlängning av grundskolan, vi vill gärna se
            en integration av förskolan och skolan, men vi sitter ganska trångt
            till just nu, för vi har oerhört stora barnkullar som befinner
            sig i just de åldrarna och vi har redan ett ganska stort förändringsarbete
            på gång i kommunerna. Låt oss basera förändringarna och utvecklingen
            på det som redan är på gång.
          </note>
          <note>
            Jag tycker, som jag redan tidigare har sagt, att Inger Davidson
            i sitt anförande på ett bra sätt lyfte fram detta att basera nya
            reformer på det som i dag sker ute i kommunerna. Det är också
            en resursfråga; det är inte bara fråga om hur mycket pengar man
            har utan om vilken förmåga man har till utveckling.
          </note>
          <note>
            Folkpartiet är mycket välkommet i diskussionen om innehållet
            i den nya verksamhet som växer fram:
          </note>
          <note>
            en förstärkt pedagogik i förskolan, integration mellan förskola
            och skola, en förändring och utveckling och barnanpassning eller
            barnmogenhet i skolan. När vi kan bli överens om den utvecklingen
            och innehållet tror jag att vi kan komma vidare i definitionen
            av vad som är skola och vad som är förskola.
          </note>
          <note type="speaker">
            Anf. 128 OLA STRÖM (fp):
          </note>
          <note>
            Fru talman! Jag är inte direkt ute efter att polemisera. Jag
            har stor respekt för att en skolpliktsreform inte är något som
            man bara slarvar ihop och kör i gång. Man måste givetvis se till
            att kommunerna har förmåga att ta till sig det här och att göra
            det på ett kvalitativt bra sätt. Man kan ju ha litet olika uppfattningar
            när det gäller frågan om kommunerna har den förmågan. Jag är helt
            övertygad om att det skulle gå att genomföra detta rätt snart.
          </note>
          <note>
            Att man lägger fram en proposition behöver inte betyda att man
            genomför detta omgående. Det viktigaste är att lägga fast en ambitionsnivå,
            ett årtal, och säga att nu jobbar vi framåt mot det här. Det är
            en tydlig signal till alla som jobbar i kommunen att de har ett
            eller ett par år på sig innan man kör i gång med en obligatorisk
            skolstart vid sex års ålder. Jag tror att det är en viktig signal
            för att verkligen sätta tryck på det jobbet.
          </note>
          <note>
            Det vore intressant att förr eller senare få veta om
          </note>
          <note>
            Ylva Johansson har räknat på vad det här skulle kunna kosta.
            Jag tycker att det är synd om Kommunförbundets beräkningar får
            stå oomdiskuterade. Jag tvivlar som sagt litet på dem, men det
            är naturligtvis svårt för en enskild riksdagsledamot att räkna
            på sådant här. Finns det alltså beräkningar på vad det är som
            krävs för att genomföra detta tycker jag att det skulle vara intressant
            att få höra av skolministern vad det innebär.
          </note>
          <note type="speaker">
            Anf. 129 MARIE WILÉN (c):
          </note>
          <note>
            Fru talman! Jag önskar att Ylva Johansson hade svarat på Ola
            Ströms fråga, men jag får ju nu också möjlighet att fråga.
          </note>
          <note>
            Kommunförbundet sade först att detta skulle kosta mellan 3 och
            4 miljarder. Sedan sade man att det skulle kosta 1,3 miljarder.
            Vidare har man sagt att vissa kommuner bedömer att de kan införa
            detta genom att töja på resurserna. Dessutom vet vi att det redan
            i dag finns kommuner som jobbar på detta sätt, och man gör det
            oftast för att använda de resurser man har i form av lokaler,
            personal och samordning litet bättre. Jag tycker att det är olyckligt
            att det verkar ha blivit en låsning i kostnadsfrågan. Det borde
            vara möjligt att komma fram till vad det här egentligen kostar.
          </note>
          <note>
            Inom socialdemokratin säger man att pengar måste fram. Samtidigt
            har Ylva Johanssons egen statssekreterare sagt att de kommuner
            som har sexåringar i skolan och integrerad skolbarnsomsorg inte
            kostar något extra, och hon är förvånad över Kommunförbundets
            beskrivning. Det kunde vi läsa i Kommun
          </note>
          <note>
            Aktuellt.
          </note>
          <note>
            Jag tycker att det vore bra att få veta vad regeringen baserar
            sin bedömning av de olika kostnadskonsekvenserna på.
          </note>
          <note>
            Anf. 130 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Kostnaderna för en tioårig grundskola är helt beroende
            av hur den utformas - av innehållet i verksamheten, av kvaliteten
            i verksamheten och av i hur stor utsträckning man använder sig
            av en integrerad form. De beräkningar som har gjorts inom Utbildningsdepartementet
            visar att om man använder en traditionell skolform för sexåringarna
            blir det dyrare.
          </note>
          <note>
            När man i stället använder de modeller som de kommuner som jag
            anser har kommit längst har gjort, nämligen integration mellan
            skola, förskola och skolbarnsomsorg - där sexåringar finns integrerat
            ihop med fritis och grundskola och där man tillsammans använder
            grundskollärare, förskollärare, fritidspedagog och speciallärare
            kring en grupp barn - är det möjligt att genomföra reformen också
            utan nya kostnader och ändå nå en kvalitetshöjning. Men alla kommuner
            har inte möjlighet att genomföra en reform med en tioårig grundskola
            på samma sätt, just därför att förutsättningarna ser olika ut
            och därför att det finns olika skeden i utvecklingen i den egna
            kommunen. Kostnadsfrågan blir en viktig fråga, eftersom skillnaderna
            mellan kommunerna är stora när det gäller hur långt man har kommit
            och eftersom det helt avgörande är hur man organiserar verksamheten.
          </note>
          <note>
            För att nå de vinster som jag är säker på att både
          </note>
          <note>
            Marie Wilén och Ola Ström också vill nå är det nödvändigt att
            man åstadkommer den förnyelse av verksamheten som en integration
            innebär, där förskolepedagogiken också kommer in i skolan, där
            grundskollärare, förskollärare, fritidspedagog och speciallärare
            möts kring barnen. Det är en kvalitetshöjning i sig, och om det
            skall vara möjligt att nå är det inte alls säkert att det bästa
            är att genomföra en tioårig grundskola, utan jag tror att den
            väg vi nu väljer - att föra över förskolan till Utbildningsdepartementet
            och att integrera sexårsverksamhet och skolbarnsomsorg under ett
            tak som utgörs av en gemensam läroplan -
          </note>
          <note>
            kommer att vara en mer framgångsrik väg för att på sikt nå en
            förnyad skola och förskola av högre kvalitet. Men jag tror inte
            att denna förnyade skola med höjd kvalitet behöver vara dyrare.
          </note>
          <note type="speaker">
            Anf. 131 MARIE WILÉN (c):
          </note>
          <note>
            Fru talman! Det var intressant. Om jag tolkar svaret riktigt
            menar Ylva Johansson att den organisation som både Ola Ström och
            jag förespråkar inte skulle kosta särskilt mycket. Jag har också
            uppfattat att det är i den riktning som vi har förordat som den
            socialdemokratiska regeringen är på väg att gå. Varför har man
            då inte redan nu slagit fast att den vägen inte medför några kostnader?
          </note>
          <note>
            Jag kan nöja mig med det. Jag tolkar anförandet så, att slutsatsen
            är att det inte blir några ytterligare kostnader om man väljer
            den väg som vi har förordat.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            9 § Minskning i särskilda fall av det generella statsbidraget
            till kommuner och landsting åren
          </note>
          <note>
            1997 och 1998
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU6
          </note>
          <note>
            Minskning i särskilda fall av det generella statsbidraget till
            kommuner och landsting åren 1997 och
          </note>
          <note>
            1998 (prop. 1995/96:213)
          </note>
          <note type="speaker">
            Anf. 132 LENNART HEDQUIST (m):
          </note>
          <note>
            Fru talman! Vi kommer i dag att fatta ett beslut om att införa
            en spärr mot kommunala skattehöjningar. Spärren har den utformningen
            att en skattehöjning ter sig direkt oförmånlig - inte som hittills
            enbart för skattebetalaren, utan också för kommunen i och med
            att den påverkar utgående statsbidrag, som minskas med 50 % av
            den summa som skattehöjningen skulle inbringa. Eftersom en kommunal
            skattehöjning i sig också medför ökade utgifter för kommunen i
            form av bl.a. högre socialbidragskostnader och andra avbränningar
            kan det bara vara direkt dåraktiga kommunpolitiker som efter dagens
            beslut skulle förespråka en kommunal skattehöjning. Spärren torde
            alltså bli effektiv och är ett bra och grundlagsriktigt alternativ
            till kommunalt skattestopp.
          </note>
          <note>
            Denna spärr mot kommunala skattehöjningar, som regeringen alltså
            sent omsider gjort till sitt förslag i propositionen, är identisk
            med det förslag vi moderater lade fram i våra kommunala motioner
            såväl hösten
          </note>
          <note>
            1994 som 1995. Då fick vi inget gehör för tanken, men nu är den
            upphöjd till visdom, och vi kan väl på den punkten tacka och ta
            emot. Tyvärr är det i regel alltför sent som socialdemokrater
            förstår att våra förslag är riktiga och bra att genomföra.
          </note>
          <note>
            I det här fallet, fru talman, har regeringens senfärdighet inneburit
            kostnader för kommunmedborgarna landet runt med ca 5 miljarder
            kronor 1995 och 5
          </note>
          <note>
            miljarder kronor 1996. Så mycket, eller med 61 öre per skattekrona,
            har nämligen den kommunala utdebiteringen ökat med sedan valet
            1994. Oförmågan att acceptera vårt förslag hösten 1994 innebar
            alltså att det kommunala skattetrycket helt i onödan pressades
            upp. Det trycket försvårar nu vägen mot samhällsekonomisk balans.
            Senfärdigheten har resulterat i fördröjda strukturförändringar
            och avbrott för en nödvändig ökning av produktiviteten i många
            av de berörda kommunerna.
          </note>
          <note>
            Fru talman! När regeringen nu framlagt förslaget om en spärr
            mot kommunala skattehöjningar har det inte kombinerats med en
            stimulans till skattesänkningar i de kommuner som gynnas av det
            nya utjämningssystemet. Det visar hur fel regeringen tänker i
            dessa frågor. När behovet av skattekrafts- och kostnadsutjämning
            diskuteras brukar man argumentera för att detta skall minska utdebiteringsskillnader
            mellan olika kommuner. Många s.k. högskattekommuner får nu ökade
            bidrag. Men kommer de då att sänka sin skatt? Lyssnar vi på vad
            man säger ute i landet förefaller det vara fullständigt entydigt.
            De i regel socialdemokratiskt styrda kommunerna tänker inte sänka
            någon skatt, utan tvärtom ökar de på utgifterna och förbrukar
            tillskottet, med risk för kommande kommunala skattehöjningar i
            kommuner som redan har hög skatt.
          </note>
          <note>
            Resultatet blir att det nya utjämningssystemet inte leder till
            ett enda öres minskat utdebiteringsgap. De s.k. förlorarna får
            inte höja sin skatt, och vinnarna sänker inte sin skatt. Det blir
            status quo, och ett av de mål som sagts skola uppnås med det nya
            systemet uppnås inte till någon del.
          </note>
          <note>
            Vi moderater har visat hur man enkelt kan bygga in ett incitament
            i statsbidragssystemet för dessa högskattekommuner så att de sänker
            sin skatt. De får inte ut det ökade statsbidraget om det inte
            används till att lätta på skattetrycket. Men si, det förslaget
            passar inte i år, i vart fall. Uppenbarligen måste man tänka litet
            grand på vårt förslag, precis som man uppenbarligen gjorde med
            vår tidigare modell. Utskottets majoritet skriver litet förnumstigt
            följande: "Utskottet utgår från att regeringen noga bevakar effekterna
            av bidrags- och utjämningssystemet och vid behov tar erforderliga
            initiativ". Kanske, fru talman, skall det tolkas så att vi så
            småningom kommer att få se även denna del av vårt förslag genomfört,
            men att det måste gå en tid. En regering som styr landet på detta
            senfärdiga sätt kan knappast nå önskade resultat.
          </note>
          <note>
            Fru talman! Jag vill yrka bifall till reservation 2
          </note>
          <note>
            mom. 2.
          </note>
          <note type="speaker">
            Anf. 133 JOHAN LÖNNROTH (v):
          </note>
          <note>
            Fru talman! Ingen älskar kommunalskatter. Jag har i varje fall
            inte stött på någon sådan. Det är en proportionell skatt. Skatter
            bör vara progressiva. De bör tas ut efter bärkraft, och så är
            det inte med kommunalskatten. Dessutom berövar en höjd kommunalskatt
            människor köpkraft. I dagens konjunkturläge är höjda kommunalskatter
            dåligt också ur den synpunkten.
          </note>
          <note>
            Det betyder inte att jag och Vänsterpartiet kan acceptera detta
            f.d. moderatförslag, som vi nyss hörde att det handlar om.
          </note>
          <note>
            Vi fick för någon timme sedan höra en debatt här i kammaren om
            att lita på sina kommunalpolitiker och om de valda kommun- och
            landstingspolitikerna inte själva kan ta ett politiskt ansvar
            för sin egen verksamhet. I dag befinner sig många kommunpolitiker
            i en oerhört svårt situation. Jag har partikamrater som sitter
            i oerhört svåra förhandlingar och i majoritetspositioner i ett
            antal större kommuner, där man i dag tvingas göra dramatiska nedskärningar
            - inte minst inom vården, där det i dag har uppstått en väldig
            klyfta mellan behov och resurser. Om man bedömer det som nödvändigt
            att höja skatten gör man det inte med någon som helst glädje -
            det kan jag garantera er.
          </note>
          <note>
            I de flesta av dessa kommuner får man också höra hycklande moderater
            och andra borgare. Å ena sidan skäller de som bandhundar på varje
            förslag till omstrukturering eller nedskurna anslag, som genomförs
            av majoriteten som kanske består av s och v och
          </note>
          <note>
            Miljöpartiet.
          </note>
          <note>
            Å andra sidan står Moderaterna här i riksdagen för förslag som
            skulle innebära dramatiska försämringar för den kommunala verksamheten.
          </note>
          <note>
            Vi skall genom riksdagsbeslut ge alla kommuner och landsting
            någorlunda lika grundvillkor. Det är det vi har försökt åstadkomma
            genom det kommunala utjämningssystemet. Men inom de ramarna är
            det faktiskt möjligt för kommun- och landstingspolitikerna att
            tänka själva och ta det egna ansvaret. Vi skall inte omyndigförklara
            dem, på det sätt som det här gamla högerförslaget innebär.
          </note>
          <note>
            Regeringen och finansutskottets majoritet hänvisar till en överenskommelse
            mellan staten och kommunsektorn, som det heter. Det handlar, såvitt
            jag har förstått, om en muntlig överenskommelse mellan finansministern
            och presidierna i kommun- och landstingsförbunden.
          </note>
          <note>
            Den här s.k. överenskommelsen med kommunsektorn är inte ens,
            såvitt jag har hört, förankrad i styrelserna i de båda förbunden.
            Jag har ingen som helst tro på att kommunerna eller landstingen
            känner sig bundna av överenskommelsen. Jag känner i alla fall
            till ett antal kommuner och landsting där man sparkar folk för
            brinnande livet, trots att det enligt överenskommelsen inte skall
            vara så.
          </note>
          <note>
            Jag skulle vilja veta hur Bo Nilsson ser på den här överenskommelsen.
            Upplever Bo Nilsson att överenskommelsen är förankrad i samtliga
            kommuner och landsting? Upplever han det så att överenskommelsen
            innebär att kommunerna och landstingen har accepterat att man
            inför det här gamla högerförslaget, om att bestraffa de kommuner
            som höjer skatten?
          </note>
          <note>
            Med förhoppning om att få svar på den här frågan vill jag yrka
            bifall till reservation nr 1.
          </note>
          <note type="speaker">
            Anf. 134 LENNART HEDQUIST (m) replik:
          </note>
          <note>
            Fru talman! Johan Lönnroth började sitt anförande med att deklarera
            att en kommunalskattehöjning inte precis är något positivt för
            kommunmedborgaren, skattebetalaren, bl.a. utifrån att skatten
            ju är proportionell och träffar inte minst låg- och mellaninkomsttagarna
            mycket hårt. Man kunde av den argumentationen dra slutsatsen att
            Johan Lönnroth också skulle vara väldigt försiktig med att förespråka
            kommunala skattehöjningar.
          </note>
          <note>
            Men i den fortsatta argumentationen fick man intrycket att Lönnroth
            hade stor förståelse för kommunalmän som lekte med tanken att
            höja denna skatt, kommunalskatten, den proportionella inkomstskatten.
          </note>
          <note>
            Då skulle jag vilja fråga Johan Lönnroth om han har någon uppfattning
            om hur stora avbränningarna är i en kommun när man höjer kommunalskatten.
            Det innebär nämligen att det är en mängd andra kommunala kostnader
            som stiger, inte minst socialbidragskostnaderna. Mot den bakgrunden
            kan man fråga sig om han, helt oavsett om det funnes en spärr
            mot kommunala skattehöjningar eller inte, på fullt allvar skulle
            vilja förespråka kommunala skattehöjningar -
          </note>
          <note>
            med nuvarande skattetryck och i den situation som han själv lyfter
            fram, där han påstår sig vilja stimulera efterfrågan. Det vore
            ett bra besked om Johan Lönnroth, såsom ekonomisk talesman för
            sitt parti, kunde deklarera att kommunala skattehöjningar i dagens
            läge är ett otyg.
          </note>
          <note type="speaker">
            Anf. 135 JOHAN LÖNNROTH (v) replik:
          </note>
          <note>
            Fru talman! Först och främst är jag väl medveten om de stora
            avbränningar som följer av höjd kommunalskatt. Det är samma typ
            av avbränningar som följer när vi här i riksdagen beslutar om
            sänkt a-kassa eller sänkt sjukersättning; det går direkt ut över
            de kommunala socialbidragen. Om den moderata politiken genomfördes
            här i riksdagen skulle det vara en direkt kommunalekonomisk katastrof,
            med tanke på att socialbidragen då omedelbart skulle öka oerhört
            mycket.
          </note>
          <note>
            Jag brukar vara ute och tala med de vänsterpartistiska kommunalpolitikerna
            och varna för kommunala skattehöjningar. Men ibland tvingas man,
            Lennart
          </note>
          <note>
            Hedquist, välja mellan pest och kolera. Är det så att man tvingas
            välja mellan att folk ligger och dör på sjukhusen och att höja
            kommunalskatten, väljer jag att höja kommunalskatten. Det betyder
            inte på något sätt att jag är en vän av kommunala skattehöjningar.
          </note>
          <note>
            Men Lennart Hedquist vill ha allting på en gång.
          </note>
          <note>
            Han vill skälla på de vänsterpartistiska och socialdemokratiska
            kommunpolitiker som tvingas skära i de offentliga utgifterna och
            moralisera över att de inte kan sköta sin ekonomi. Samtidigt vill
            han ta ifrån dem många miljarder kronor genom beslut här i riksdagen.
          </note>
          <note type="speaker">
            Anf. 136 LENNART HEDQUIST (m) replik:
          </note>
          <note>
            Fru talman! Johan Lönnroth borde kunna dra någon lärdom av historien
            i det här avseendet. Det som betyder någonting för kommunerna
            är ju om vi får en bra ekonomisk tillväxt eller om tillväxten
            stagnerar.
          </note>
          <note>
            Och om den goda ekonomiska tillväxt som vi hade
          </note>
          <note>
            1994 hade fått fortsätta i oförminskat skick 1995 och sedan in
            på detta år - i stället för att man då genom en skattehöjarpolitik
            lyckades knäcka uppgången - hade ju kommuner och landsting haft
            betydligt mer resurser till sitt förfogande än vad de nu har,
            och naturligtvis också jämfört med vad en teoretisk skattehöjning
            skulle ge.
          </note>
          <note>
            Nu är Johan Lönnroth och jag tydligen överens om att en skattehöjning
            i dagens läge inte ger kommunerna särskilt mycket netto under
            alla förhållanden.
          </note>
          <note type="speaker">
            Anf. 137 JOHAN LÖNNROTH (v) replik:
          </note>
          <note>
            Fru talman! Jag är hjärtligt trött på de eviga debatterna mellan
            nuvarande regeringsparti och Moderaterna om vem som egentligen
            hade ansvaret och när tillväxten skedde, om det var 1991-1994,
            före 1991
          </note>
          <note>
            eller efter 1994 osv. Jag tänker inte fortsätta den debatten.
          </note>
          <note>
            Jag bara konstaterar att sedan i början av 80-talet, då den dåvarande
            borgerliga majoriteten inledde plundringen av kommuner och landsting,
            har det varit en negativ trend. Den har nu nått en kulmen, och
            det har gjort att kommuner och landsting befinner sig i en fruktansvärt
            svår situation. Det finns säkert också ett vänsterpartistiskt
            delansvar för denna situation, men jag tänker inte fördela det
            närmare mellan olika partier.
          </note>
          <note>
            Den moderata politiken innebär att man tar ett belopp i storleksordningen
            50 miljarder kronor från kommuner och landsting, och jag konstaterar
            då att det skulle vara en fullständig katastrof för såväl skolan
            och omsorgen som vården om den politiken genomfördes.
          </note>
          <note type="speaker">
            Anf. 138 ROY OTTOSSON (mp):
          </note>
          <note>
            Fru talman! Från Miljöpartiets sida anser vi att kommunernas
            självstyre skall respekteras. Vi har i riksdagen alltid sagt nej
            till förslag till skattestopp.
          </note>
          <note>
            Det är för oss självklart att säga nej även till den här typen
            av skattestopp, som det egentligen handlar om.
          </note>
          <note>
            Vi anser att den lokala demokratin inte får urholkas genom den
            här typen av begränsningar från staten.
          </note>
          <note>
            Vi har stort förtroende för att man på kommunal nivå kan klara
            ekonomin på ett vettigt sätt och också klara en vettig fördelning,
            både via skattesystemet och via de verksamheter och bidrag som
            man ägnar sig åt.
          </note>
          <note>
            Det är det främsta skälet för oss att säga nej till förslaget,
            och därmed yrkar jag bifall till reservation 1
          </note>
          <note>
            till detta betänkande.
          </note>
          <note>
            För att undvika att kommunerna höjer skatten -
          </note>
          <note>
            det är naturligtvis ett bekymmer - i ett läge där hushållen har
            ont om pengar, är det viktigt att staten inte lägger över kostnader
            utan att kompensera kommunerna för dem.
          </note>
          <note>
            Miljöpartiet har i sitt budgetförslag sett till att kommunerna
            får bättre skattekraft, bättre ekonomi än regeringen föreslår.
            Det gjorde vi förra året, det gör vi i år. Vi gör det faktiskt
            i större utsträckning i år än förra året, eftersom kommunernas
            kostnader för bl.a.
          </note>
          <note>
            socialbidragen har ökat kraftigt det senaste året.
          </note>
          <note>
            Det är viktigt att staten som ett led i att förhindra kommunala
            skattehöjningar tar ansvar också ekonomiskt och ser till att kommunerna
            behåller sin skattekraft när man lägger över ökade krav på dem.
            Ett konkret exempel är de egenavgifter som har införts och som
            skall öka de närmaste åren. Vi anser att de borde avskaffas. De
            innebär nämligen bl.a. att kommunernas skatteunderlag minskas.
            Det är en av förklaringarna till de svårigheter att upprätthålla
            en bra verksamhet som vi ser i många kommuner och landsting i
            dag.
          </note>
          <note>
            Det är också, som Lennart Hedquist var inne på, litet olika förhållanden
            i olika kommuner. Det är också ett starkt skäl för att vi från
            riksdagen inte skall lägga på sådana här restriktioner eller försöka
            att med någon enhetlig mall tala om hur kommunerna skall hantera
            sin ekonomi. Det är faktiskt väldigt olika förhållanden. I en
            del kommuner kan man sänka skatten, i andra kommuner kan man behöva
            höja den marginellt. Det kan inte vi veta så värst mycket om.
          </note>
          <note>
            Den kunskapen har vi inte, vi bör i stället respektera självstyret.
          </note>
          <note>
            Med det, fru talman, yrkar jag återigen bifall till reservation
            1.
          </note>
          <note type="speaker">
            Anf. 139 BO NILSSON (s):
          </note>
          <note>
            Fru talman! Det har träffats en överenskommelse mellan regeringen
            och Kommun- och Landstingsförbunden där de båda förbunden har
            utfäst sig att verka för att skatterna inte höjs i kommuner och
            landsting inför åren 1997 och 1998. Syftet med överenskommelsen
            är att ta ett gemensamt ansvar för både landets och kommunernas
            ekonomi de närmaste åren.
          </note>
          <note>
            I det sammanhanget har regeringen också klargjort att man avser
            att föreslå åtgärder i form av innehållna statsbidrag om kommuner
            och landsting ändå höjer skatten. Regeringen har också åtagit
            sig att reglera sådant som påverkar det kommunala skatteunderlaget
            och det kommunala utgiftstrycket. Ett sådant exempel är den i
            proposition 1996/97:19 föreslagna förändringen i beskattning av
            bilförmåner som beräknas leda till en minskning av de kommunala
            skatteinkomsterna med ca 500 miljoner kronor. Regeringen och förbunden
            är överens om att reglera detta så att en höjning av de generella
            statsbidragen sker med motsvarande belopp.
          </note>
          <note>
            Förslaget i proposition 213 innebär att om en kommun eller ett
            landsting fastställer en högre skattesats för 1997 och 1998 än
            den som gällde för 1996
          </note>
          <note>
            skall det generella statsbidraget till kommunen eller landstinget
            minskas med ett belopp motsvarande hälften av den ökning av de
            preliminära kommunalskatte- respektive landstingsskattemedel som
            följer av skattehöjningarna.
          </note>
          <note>
            Förslaget aviserades redan i våras, men regeringen ansåg då att
            förslaget borde prövas av Lagrådet innan det förelades riksdagen.
            Lagrådet har också den 9 maj
          </note>
          <note>
            1996 godtagit regeringens förslag från konstitutionell synpunkt.
            Finansutskottets majoritet, bestående av
          </note>
          <note>
            Socialdemokraterna, Centern, Kristdemokraterna och
          </note>
          <note>
            Folkpartiet, tillstyrker eller har ingen erinran mot det här
            förslaget. Konstitutionsutskottet har också tillstyrkt förslaget
            ur konstitutionell synpunkt.
          </note>
          <note>
            Till det här betänkandet har fogats två reservationer. Låt mig
            ta den från moderaterna först. De tillstyrker naturligtvis förslaget
            i propositionen, men lägger till ett annat förslag som handlar
            om åtgärder för skattesänkningar. Moderaterna förnekar sig egentligen
            aldrig. I nästan alla kommuner har man nu tuffa diskussioner för
            att få budgetarna att gå ihop, inte om att man har pengar över
            för skattesänkningar eller konsumtionsökningar.
          </note>
          <note>
            För moderater är skattesänkningar viktigare än innehållet i kommunernas
            verksamhet. I en debattartikel skriver några ledande centerpartister
            att moderat politik innebär nedskärningar i vård, omsorg och miljöpolitik
            i en omfattning som allmänheten inte sett maken till. Jag nämner
            detta för att inte bara jag skall skylla Lennart Hedquist för
            sådana här saker. Centern har faktiskt skrivit det här i en av
            de ledande tidningarna.
          </note>
          <note>
            Ibland tror man faktiskt att vi lever i olika verkligheter. Jag
            är förvånad över att Lennart Hedquist, som jag upplever som en
            sansad, verklighetsförankrad moderat, ställer upp på alla dessa
            hugg mot välfärden som moderaterna ständigt gör, och jag yrkar
            avslag på reservation 2.
          </note>
          <note>
            Johan Lönnroth argumenterar mycket fint mot skattehöjningar,
            men sedan vänder han och är tvungen att tala för möjligheten.
            Det tycker jag är synd. Om det finns så många argument mot, vore
            det bra om vi höll fast vid det just nu.
          </note>
          <note>
            När man gör överenskommelser mellan två eller tre parter, som
            det här är fråga om, handlar det inte om att köra över eller omyndigförklara.
            Det här är en överenskommelse som faktiskt finns och som jag har
            med mig här, Johan Lönnroth.
          </note>
          <note>
            Enligt reservationen 1 anser alltså både Vänstern och Miljöpartiet
            att förslaget är ett ingrepp i den kommunala självstyrelsen. Enligt
            min mening utgör den tvååriga spärren en godtagbar avvägning mellan
            kraven på samhällsekonomisk balans och kraven på kommunal självstyrelse.
            Som jag tidigare sade har konstitutionsutskottet tillstyrkt förslaget
            från konstitutionell utgångspunkt och Lagrådet har godtagit förslaget.
            Överenskommelsen mellan regeringen och
          </note>
          <note>
            Kommun- och Landstingsförbunden anser jag så långt som möjligt
            ger fasta spelregler under de här båda åren, 1997 och 1998.
          </note>
          <note>
            Fru talman! Med det anförda yrkar jag bifall till hemställan
            i finansutskottets betänkande nr 6 och avslag på de båda reservationerna.
          </note>
          <note type="speaker">
            Anf. 140 JOHAN LÖNNROTH (v) replik:
          </note>
          <note>
            Fru talman! Jag skall först upprepa mina båda frågor till Bo
            Nilsson. De kräver ett mycket kort och enkelt svar.
          </note>
          <note>
            Den första lyder så här: Har socialdemokraterna i kommuner och
            landsting accepterat detta gamla högerförslag? Det var den ena
            frågan.
          </note>
          <note>
            Den andra frågan gäller förankringen av den s.k.
          </note>
          <note>
            överenskommelsen. Jag förmodar att det papper som
          </note>
          <note>
            Bo Nilsson viftade med var pressmeddelandet. Jag har fått uppgiften
            att det här är en muntlig överenskommelse mellan presidierna i
            de båda förbunden och finansministern. Det är alltså ingenting
            som är beslutat eller förankrat i vare sig styrelsen eller ännu
            mindre i de enskilda kommunerna och landstingen.
          </note>
          <note>
            Till sist, Bo Nilsson, vänder jag inte på något sätt.
          </note>
          <note>
            Jag är kritisk mot kommunala skattehöjningar, men jag är också
            kritisk till detta gamla reaktionära högerförslag.
          </note>
          <note type="speaker">
            Anf. 141 BO NILSSON (s) replik:
          </note>
          <note>
            Fru talman! Det är visserligen ett pressmeddelande som jag har
            med mig. Men här står klart och tydligt: "Regeringen och de politiska
            företrädarna för
          </note>
          <note>
            Svenska Kommunförbundet och Landstingsförbundet har kommit överens
            om riktlinjer för kommunernas ekonomi under åren 1997 och 1998.
            Riktlinjerna kommer att ligga till grund för regeringens förslag
            om den kommunala ekonomin i den ekonomiska vårpropositionen i
            mitten av april."
          </note>
          <note>
            Jag tror inte, Johan Lönnroth, att presidierna i
          </note>
          <note>
            Kommun- och Landstingsförbunden tar en sådan risk i en så här
            stor fråga att de inte har förankrat en sådan här överenskommelse.
            Jag är helt övertygad om att det här gäller, i vart fall styrelserna,
            men jag tror också att man har haft kontakter ute i landet för
            att konstatera att det är rimligt att träffa en sådan överenskommelse.
            Jag litar på mina kommun- och landstingsföreträdare och är säker
            på att sossarna där har godkänt den här överenskommelsen.
          </note>
          <note type="speaker">
            Anf. 142 JOHAN LÖNNROTH (v) replik:
          </note>
          <note>
            Fru talman! Min första fråga gällde alltså om man har accepterat
            - även om det gäller enbart Bo Nilssons partikamrater i presidierna
            - förslaget att straffbelägga kommuner som höjer skatten, detta
            gamla moderata förslag. Det var det min första fråga gällde.
          </note>
          <note>
            När det gäller förankringen får väl Bo Nilsson prata med sina
            partikamrater i styrelsen och höra vad de säger, om de anser att
            det är de som har fattat det här beslutet eller om det enbart
            är en muntlig överenskommelse mellan presidierna och finansministern.
          </note>
          <note>
            Jag har alltså fått den senare uppgiften.
          </note>
          <note>
            Till sist, Bo Nilsson: Det här är en gammal och reaktionär förmyndarpolitik,
            genom vilken högern vill genomdriva att kommuner och landsting
            inte skall få utveckla och expandera sina verksamheter. Det kan
          </note>
          <note>
            Bo Nilsson aldrig komma ifrån.
          </note>
          <note type="speaker">
            Anf. 143 BO NILSSON (s) replik:
          </note>
          <note>
            Fru talman! Jag är inte speciellt intresserad av om det här är
            ett gammalt högerkrav. Det är, som jag sagt, fråga om en överenskommelse
            mellan tre parter, och jag respekterar den. Jag vet inte om Johan
            Lönnroth gör det.
          </note>
          <note>
            I det pressmeddelande som jag har framför mig står det att regeringen
            kommer att vidta sådana åtgärder som vi i dag är beredda att besluta
            om. Det är alltså inte någon hemlighet. Jag är helt säker på att
            presidierna inte godkänner sådana här viktiga frågor utan att
            de har förankrat dem både i styrelse och ute i landet.
          </note>
          <note type="speaker">
            Anf. 144 LENNART HEDQUIST (m) replik:
          </note>
          <note>
            Fru talman! Politiska artiklar som innehåller väldigt missvisande
            uppgifter blir inte korrekta av att undertecknas av centerpartister.
            Jag har sett både socialdemokrater och centerpartister som påstår
            att våra kommunala besparingar skulle ligga i 50-
          </note>
          <note>
            miljardersklassen. Så är det ingalunda. Då tar man med omläggningar
            av finansieringssystem av typen nationell skolpeng, skattesystem
            m.m. De regelrätta kommunala besparingar som vi har föreslagit
            i vår motion uppgår till ett ensiffrigt miljardtal och motsvarar
            mindre än vad 1 % ekonomisk tillväxt skulle ge kommunsektorn.
            Det visar hur viktigt det är för kommunsektorn att vi åstadkommer
            en ekonomisk tillväxt i landet och inte stryper den med en skattehöjarpolitik.
          </note>
          <note>
            Jag kan kvittera den artighet som Bo Nilsson visade mig. Jag
            är övertygad om att Bo Nilsson kommer att kunna resonera helt
            logiskt, och då kan han säkert besvara min fråga. Om man inför
            ett system där förlorarna i kostnads- och inkomstutjämningen inte
            får höja skatten, är det inte logiskt att då låta dem som vinner
            på systemet - de som tillförs ytterligare pengar och som dessutom
            har hög skatt - sänka sin skattenivå? Vitsen med utjämningssystemet
            var ju att det skulle minska utdebiteringsskillnaderna. Men om
            vinnarna inte sänker sin skatt, kvarstår ju utdebiteringsskillnaderna
            oförändrade. När de dessutom får mer pengar till förfogande, vore
            det väldigt förargligt om de använde dem till ökade utgifter och
            därmed försätter sig i en situation där de måste höja skatten
            framöver.
          </note>
          <note>
            Jag är övertygad om att Bo Nilsson vid närmare eftertanke inte
            kan förespråka ett sådant system.
          </note>
          <note type="speaker">
            Anf. 145 BO NILSSON (s) replik:
          </note>
          <note>
            Fru talman! Det är intressant att Lennart Hedquist förnekar att
            den moderata politiken innebär mindre resurser till kommunsektorn.
            Jag tror inte att vi är överens i den frågan.
          </note>
          <note>
            Nu sviktade han litet och sade att det ändå rörde sig om ett
            antal miljarder. Det är ganska intressant att veta. Jag har artiklar
            också om det från moderata kommuner där man vill sänka kommunalskatten
            med upp till 10 kr. Man tror där att man ändå skall kunna klara
            vård, omsorg, miljöfrågor och allting annat.
          </note>
          <note>
            Jag litar inte på moderaterna i den här frågan, tyvärr inte ens
            på Lennart Hedquist.
          </note>
          <note>
            Det här är väl vidare inte något skattehöjarförslag.
          </note>
          <note>
            Det är, åtminstone såvitt jag förstår, en åtgärd för att motverka
            skattehöjningar.
          </note>
          <note>
            När det gäller vinnarna i det nya skatteutjämningssystemet är
            det faktiskt ofta socialdemokratiska kommuner som har stora problem
            med socialbidrag, med sociala problem, med sin äldreomsorg osv.
            Det kan vara så att man tycker att det är rimligare att tillgodose
            de krav som kommuninvånarna har än att just nu sänka skatten.
            Jag vill inte förvägra de kommunerna och deras kommunalpolitiker
            den möjligheten.
          </note>
          <note type="speaker">
            Anf. 146 LENNART HEDQUIST (m) replik:
          </note>
          <note>
            Fru talman! Låt mig ta upp det sista som Bo Nilsson sade. Om
            de kommuner som har hög utdebitering och är vinnare i utjämningssystemet
            tar emot pengarna och ligger stilla med sin skatt och om de som
            är förlorare inte får höja sin skatt, minskar väl inte utdebiteringsskillnaderna.
            Bo Nilsson kan väl hålla med om att de kvarstår oförändrade. Det
            måste väl i så fall vara ett misslyckande för det nya utjämningssystemet.
          </note>
          <note>
            Det hade ju bl.a. sagts att det skulle minska de här skillnaderna.
            Högskattekommunerna skulle kunna sänka sin skatt.
          </note>
          <note>
            Om ni nu förespråkar att det inte skall göra det, förstår jag
            inte vad det var för vits med att tillföra dem ökade resurser.
            Kommuninvånarna i de kommunerna får ju fortfarande bära bördan
            av de höga kommunalskatter som Johan Lönnroth nyss så vältaligt
            beskrev.
          </note>
          <note type="speaker">
            Anf. 147 BO NILSSON (s) replik:
          </note>
          <note>
            Fru talman! Det är väl i och för sig rätt, som Lennart Hedquist
            säger, att det här inte minskar skillnaderna. Men det gäller kortsiktigt
            i ett nytt system, som vi för övrigt följer i arbetsgrupper och
            på annat sätt, och vi får längre fram se vad det kommer att betyda.
          </note>
          <note>
            I det här läget, när åtminstone en och annan av dem som tidigare
            har varit stora förlorare möjligen har blivit vinnare, tycker
            jag att det vore rimligt att dessa kommuner just nu på kort sikt
            får välja mellan att tillgodose eftersatta behov och att sänka
            skatten.
          </note>
          <note>
            Jag tycker att vi skall ha det förtroendet för de här kommunerna.
          </note>
          <note type="speaker">
            Anf. 148 ROY OTTOSSON (mp) replik:
          </note>
          <note>
            Fru talman! Jag vill ställa en fråga till Bo Nilsson.
          </note>
          <note>
            Införandet av det nya utjämningssystemet har rent ekonomiskt
            förändrat verkligheten i väldigt många kommuner. Man har på en
            del håll förlorat kraftigt, andra har vunnit kraftigt. Vi har
            nu faktiskt siffror som visar att det handlar om ganska stora
            förändringar.
          </note>
          <note>
            Vi har också ett krav på budgetbalans i kommunsektorn 1999. Man
            skall inte längre se några underskott i kommunerna. En rad åtgärder
            på senare år har inneburit ökade kostnader trots ett minskat skatteunderlag
            för kommunerna. Man står inför väldigt stora omställningar.
          </note>
          <note>
            Att i det läget, Bo Nilsson, härifrån visa upp en kall hand och
            bestämma att man inte får justera skatterna uppåt innebär att
            kommunerna inte kan möta de problem som de faktiskt skall ta hand
            om. Det medför att vi kommer att få ökade olikheter ute i kommunerna.
            Det är naturligtvis de som redan har de största problemen som
            kommer att drabbas värst av det här förslaget. Vi kan förutse
            att det kommer att öka problemen där dessa redan är störst.
          </note>
          <note>
            Jag vill då fråga Bo Nilsson om han tycker att detta är rimligt.
            Borde inte kommunerna själva få chansen att reda ut de stora problem
            som man står inför eller är mitt uppe i? Varför skall staten på
            det här sättet förhindra kommunerna att hantera sin ekonomi på
            ett vettigt sätt?
          </note>
          <note type="speaker">
            Anf. 149 BO NILSSON (s) replik:
          </note>
          <note>
            Fru talman! Det är rätt, som Roy Ottosson säger, att det sker
            stora förändringar. Det nya skatteutjämningssystemet innebär en
            stor förändring för kommunernas verksamhet. Men vi följer detta,
            och vi lovar att sådana här frågor kommer att tas upp när vi ser
            resultatet av det nya utjämningssystemet. Det är alltså inte så
            att vi lämnar kommunerna med det här beslutet. Det är snarare
            en följd av det beslut som vi fattade redan i våras.
          </note>
          <note>
            Roy Ottosson säger att vi visar upp en kall hand och att vi härifrån
            bestämmer, men det är ju inte riktigt. Roy Ottosson måste väl
            ha stor respekt för en överenskommelse som har träffats mellan
            huvudorganisationerna, Kommunförbundet och Landstingsförbundet,
            och regeringen. Det är ju inte så att vi här i kammaren kör över
            och visar upp en kall hand, utan det är fråga om en överenskommelse
            mellan tre parter.
          </note>
          <note type="speaker">
            Anf. 150 ROY OTTOSSON (mp) replik:
          </note>
          <note>
            Fru talman! När man är ute bland kommun- och landstingspolitiker
            finner man att de inte känner sig bundna av någon överenskommelse
            om att inte avskeda folk eller om att inte minska personalstyrkorna
            genom att inte återanställa efter naturlig avgång osv.
          </note>
          <note>
            Självklart kommer man i stor omfattning att göra det där man
            har stora ekonomiska problem. Kommunerna och landstingen har en
            personalintensiv verksamhet.
          </note>
          <note>
            Det finns egentligen inte så många andra sätt att spara, om man
            har ekonomiska problem, och det har man i många kommuner. Man
            har ett vikande skatteunderlag och minskade resurser.
          </note>
          <note>
            Detta betyder att överenskommelsen tyvärr inte är värd särskilt
            mycket. Kommunerna är inte bundna av den. De kan faktiskt göra
            som de vill, och det kommer naturligtvis att i slutändan drabba
            verksamhet. Det blir sämre verksamhet, och man kommer inte att
            anställa folk på det sätt som man borde göra vid naturlig avgång
            osv. Kanske kommer man också på sina håll att avskeda. Vi känner
            till fall där man faktiskt har talat om att börja avskeda. Man
            har inget annat val.
          </note>
          <note>
            Man kan inte gärna höja skatten, för då tar staten hälften, och
            det bär sig inte särskilt bra. Det är i praktiken ett skattestopp.
          </note>
          <note>
            Bo Nilsson är väldigt optimisk, men man måste också vara litet
            realistisk. Vi har nu 287 kommuner, och de är faktiskt inte bundna
            av överenskommelsen, även om deras samarbetsorgan, Kommunförbundet
            och Landstingsförbundet, eventuellt kan ha uttalat någonting.
          </note>
          <note type="speaker">
            Anf. 151 BO NILSSON (s) replik:
          </note>
          <note>
            Fru talman! Roy Ottosson frågade om jag tyckte att det här är
            rimligt. Det är självklart att jag tycker det, eftersom jag står
            bakom förslaget. Det var alltså en litet onödig fråga, tycker
            jag.
          </note>
          <note>
            När det gäller huruvida kommunerna och kommunpolitikerna är bundna
            av det här med att inte säga upp folk är det uppenbarligen så
            att ett flertal kommuner har problem med att klara det här. Jag
            är övertygad om att regeringen, Kommunförbundet och
          </note>
          <note>
            Landstingsförbundet följer det här väldigt noga. Jag skulle inte
            alls bli överraskad om det kom förslag som innebär att kommunerna
            får hjälp att klara en sådan här svår situation. Men vi får återkomma
            till det.
          </note>
          <note type="speaker">
            Anf. 152 PETER ERIKSSON (mp):
          </note>
          <note>
            Fru talman! Kommunerna i Sverige har en oerhört svår situation
            i dag. Många befinner sig i en kniptång, regisserad från framför
            allt regerings- och riksdagshåll, som innebär att man nu måste
            skära ned mycket kraftigt i den kommunala verksamhetens kärna:
            barnomsorg, skola och äldreomsorg.
          </note>
          <note>
            Bakgrunden är att statens dåliga ekonomi i stor utsträckning
            har övervältrats på kommunerna. Totalt minskade t.ex. kommunsektorns
            inkomster med ungefär 10 % mellan 1992 och 1995. Dessutom är det
            nu i princip klart att kommunerna från år 1999 inte skall få redovisa
            underskott, vilket också har nämnts i debatten. Vi har fått kraftigt
            ökade socialbidrag ute i kommunerna. Vi har också skatteutjämningen,
            som innebär att många kommuner får kraftigt minskade inkomster
            även framdeles. För många kommuner handlar det om en förändring
            av inkomsterna inom några år med 2 skattekronor. Ovanpå allt detta
            får vi det nya skattestoppet, som går ut på att bestraffa kommuner
            med svag ekonomi, kommuner som väljer höjd skatt hellre än att
            avskeda ännu fler och därmed höja arbetslösheten utöver de 700
            000 som redan är arbetslösa.
          </note>
          <note>
            I finansutskottets betänkande står det så här: "Det nya bidrags-
            och utjämningssystem för kommuner och landsting, som infördes
            den 1 januari 1996 och som bl.a. innebär att inkomster omfördelas
            mellan enskilda kommuner och landsting, kan enligt propositionen
            komma att skapa incitament att höja skattesatsen i vissa kommuner
            och landsting." Det är ju minst sagt riktigt. Jag tycker att det
            här är väldigt cyniskt skrivet av finansutskottet i Sveriges riksdag,
            när det handlar om att kommuner skall tvingas skära ned och människor
            till varje pris tvingas ut i arbetslöshet. Det är det som är den
            reella politiken från moderater, socialdemokrater, centerpartister
            och andra.
          </note>
          <note>
            Att då komma dragandes med den här korporativa överenskommelsen
            mellan några ledande socialdemokrater, moderater och centerpartister
            tycker inte jag håller. Det är ingenting som min kommun, mina
            kommuninvånare eller kommunpolitiker ute i landet har varit med
            om att gå med på. Där ingår inte heller den här bestraffningspolitiken.
          </note>
          <note>
            Den kommunala självstyrelsen behöver reell innebörd, långsiktighet
            och fasta spelregler, inte kortsiktiga manipulationer. När riksdagen
            i dag återigen tänker besluta om genomgripande åtgärder som inskränker
            den kommunala självstyrelsen och den kommunala beskattningsrätten
            är det bara ännu ett exempel, anser jag, på att regeringen och
            majoriteten i riksdagen inte har annat än nonchalans och ointresse
            att visa för grundvalarna i det demokratiska systemet. Jag tycker
            det här är skrämmande.
          </note>
          <note>
            Vi har tusentals folkvalda kommunpolitiker som fått i uppgift
            av sina lokala väljare att ta ansvar för den kommunala ekonomin.
            Men gång på gång säger regering och riksdag: Vi tar befälet. Gång
            på gång fattar regering och riksdag beslut som skruvar åt tumskruvarna
            och begränsar handlingsutrymmet. Hur tror ni att det skall gå
            att rekrytera människor till att engagera sig lokalt när klåfingriga
            rikspolitiker underminerar själva basen för folkstyret på det
            här sättet? Hur kan ni begära att kommunpolitikerna skall ta ansvar
            och bete sig som vuxna människor när ni agerar så här? Det är
            inte bara dumt utan också direkt farligt att på det här sättet
            manipulera med demokratins kärna.
          </note>
          <note>
            Skattestoppet i början av 1990-talet har redan skadat den kommunala
            demokratin. Den här nya bestraffningspolitiken kommer att förvärra
            situationen.
          </note>
          <note>
            Många kommer att dra slutsatsen att skattestoppet inte var en
            engångsåtgärd utan något som i en eller annan form kommer att
            bli mer eller mindre bestående. Det är också detta som uppenbarligen
            är Moderaternas linje i den här frågan. De vill ha den här bestraffningspolitiken
            permanentad; det är i alla fall vad
          </note>
          <note>
            Lennart Hedquist säger i dag.
          </note>
          <note>
            Jag skulle vilja fråga socialdemokraterna, moderaterna, centerpartisterna
            och folkpartisterna i finansutskottet om ni över huvud taget har
            funderat på hur era åtgärder påverkar folkstyret. Det framkommer
            inga sådana funderingar i betänkandet.
          </note>
          <note>
            När Lagrådet behandlade propositionen hänvisade man till att
            en kommitté var tillsatt för att granska om just denna typ av
            åtgärder var förenlig med grundlagen. Den här kommittén har nyligen
            lagt fram sitt betänkande - det var bara 14 dagar sedan. Resultatet
            av kommitténs tankemödor är ganska entydigt. Den här åtgärden
            - att bestraffa kommuner som höjer skatten - måste jämställas
            med skattestopp och skattetak. Så står det entydigt. Om dessa
            åtgärder skall tillåtas och vara förenliga med grundlagen måste
            de gälla under mycket speciella omständigheter och vara av undantagskaraktär.
            Har vi den situationen i dag?
          </note>
          <note>
            Är det undantagskaraktär på läget i ekonomin just i dag i förhållande
            till hur det var för två, tre eller fyra år sedan?
          </note>
          <note>
            Jag tycker inte det var länge sedan socialdemokrater och centerpartister
            i den här kammaren berömde sig över att nu ha ridit ut den värsta
            stormen. Då, helt plötsligt, skall det införas regler i nationen
            som måste betraktas som varande av "undantagskaraktär".
          </note>
          <note>
            Kommittén säger att den här typen av åtgärder får vara i högst
            två år. Dessutom får de inte fortsätta efter ett val. Man måste
            göra uppehåll kring ett val så att människor får ta ställning
            till det här och så att kommunpolitikerna får avgöra den kommunala
            skatten direkt efter ett val. Men dessa saker är inte medtagna
            i vare sig propositionen eller betänkandet, naturligtvis, eftersom
            kommitténs betänkande kom så sent.
          </note>
          <note>
            Jag tycker att det här i sig är skäl nog för att riksdagen skall
            återföra ärendet till finansutskottet. Jag föreslår därför återremiss
            på det här betänkandet. Vi har nyligen fått ett kommittésvar som
            säger att man borde fundera mer på det här innan man fattar beslut
            i riksdagen om den här typen av skattestopp eller bestraffningspolitik.
          </note>
          <note>
            I andra hand yrkar jag avslag på betänkandet.
          </note>
          <note>
            Särskilt eftersom Lagrådet har hänvisat så tydligt och så starkt
            till kommitténs betänkande tycker jag att det finns anledning
            att uppmärksamma det.
          </note>
          <note>
            Min slutsats i själva grundfrågan, som handlar om folkstyre snarare
            än om ekonomi, är att om vi skall kunna få tillbaka förtroendet
            för politiken och politikerna i Sverige måste vi förändra inställningen
            till grundfrågorna i folkstyret, i demokratin. Vi måste låta människor
            lokalt runt om i Sverige få ta ansvar för det de är satta att
            ta ansvar för, ge tillbaka makt och handlingsmöjligheter till
            människor runt om i Sverige att påverka sin egen vardag och sluta
            manipulera med demokratin.
          </note>
          <note type="speaker">
            Anf. 153 LENNART HEDQUIST (m) replik:
          </note>
          <note>
            Fru talman! Peter Eriksson ger ett mycket missvisande referat
            av vad Lagrådet har skrivit i det här ärendet om huruvida det
            föreligger några konstitutionella hinder. Lagrådet säger att med
            beaktande av de ställningstaganden som tidigare gjorts anser Lagrådet
            att det nu framlagda förslaget får godtas från konstitutionella
            synpunkter. Därefter säger Lagrådet också att det är bra att frågorna
            är föremål för en grundlig analys av den statliga kommittén. Konstitutionsutskottet
            har sedan yttrat sig både beträffande modellen med spärr mot kommunala
            skattehöjningar och modellen med stimulans till kommunala skattesänkningar.
            Beträffande den senare frågan om stimulans till kommunala skattesänkningar
            säger utskottet även där att det inte ser några konstitutionella
            hinder för en sådan konstruktion.
          </note>
          <note>
            Det vore väldigt märkligt om Sveriges riksdag inte skulle kunna
            få fastlägga statsbidragsregler. De har ju ingenting med den kommunala
            självstyrelsen att göra.
          </note>
          <note>
            Däremot kan jag hålla med Peter Eriksson om att andra typer av
            ingrepp, t.ex. skattestopp, däremot är en konstitutionell fråga.
            Kommittén har gjort fel som har fört ett resonemang av typen att
            kommunalt skattestopp och ändring av statsbidragsregler skulle
            vara likvärdiga i det hänseendet. Där har kommittén faktiskt sluntit.
          </note>
          <note>
            Det är intressant att höra Peter Eriksson fördjupa sig i att
            den kommunala självstyrelsen är så viktig.
          </note>
          <note>
            Det är den ju onekligen. Men detta är samme Peter
          </note>
          <note>
            Eriksson som för ungefär ett år sedan var beredd att rösta igenom
            ett förslag som gick stick i stäv mot grundlagen i och med att
            han röstade för den inomkommunala skatteutjämningen som är grundlagsstridig.
            Det om möjligt var att kränka den kommunala självstyrelsen.
          </note>
          <note type="speaker">
            Anf. 154 PETER ERIKSSON (mp) replik:
          </note>
          <note>
            Fru talman! Lennart Hedquist menar att det skulle finnas en grundläggande
            principiell skillnad mellan den här typen av bestraffning av kommuner
            som höjer skatten och att ha ett skattestopp eller ett skattetak,
            men det finns ingen sådan principiell skillnad. Båda dessa åtgärder
            påverkar kommunernas handlingsutrymme precis lika mycket.
          </note>
          <note>
            En parlamentariskt tillsatt kommitté, som Lagrådet också har
            hänvisat till, kommer fram till att den här typen av åtgärder
            är lika grundlagsstridiga och bör ges samma riktlinjer som skattetak
            eller skattestopp.
          </note>
          <note>
            Men två veckor senare struntar Lennart Hedquist i det, fastän
            han suttit med i kommittén. Vad är det som pågår inom Moderaterna?
            Är det bara frågan om skattesänkningar som ni har framför näsan,
            och alla andra frågor, t.ex. demokrati, är helt underordnade?
          </note>
          <note>
            Är det så man resonerar inom Moderaterna?
          </note>
          <note type="speaker">
            Anf. 155 LENNART HEDQUIST (m) replik:
          </note>
          <note>
            Fru talman! Jag skulle råda Peter Eriksson att läsa betänkandet
            litet noggrannare. Då kommer han att upptäcka att jag i min reservation
            har tagit upp den här frågan och mönstrat ut kommitténs skrivning
            på den här punkten. Jag vet inte om Peter Eriksson inte erinrar
            sig att jag inför slutsammanträdet hade med mig konstitutionsutskottets
            yttrande, lade det på bordet tillsammans med Lagrådets yttrande
            och sade att jag tyckte det vore olämpligt att kommittén står
            fast vid en skrivning som så uppenbart är konstitutionellt oriktig
            som den man till slut fastnade för.
          </note>
          <note>
            Jag har fortfarande inte fått något svar från Peter
          </note>
          <note>
            Eriksson på hur han kunde vara med om att rösta igenom ett grundlagsstridigt
            inomkommunalt utjämningsförslag. Nu i efterhand erkänner han uppenbarligen
            själv att det strider mot grundlagen, eftersom han är beredd att
            nu ändra grundlagen för att göra det grundlagsriktigt. Man kan
            på punkt efter punkt visa hur Miljöpartiet gång på gång har velat
            kränka den kommunala självstyrelsen. Det senaste exemplet var
            accepten av den nya bibliotekslagen som tvingar kommunerna att
            anordna bibliotek på ett visst sätt.
          </note>
          <note>
            Sådant är att kränka den kommunala självstyrelsen.
          </note>
          <note>
            Att fastställa statsbidragsregler här i Sveriges riksdag för
            hur kommunerna skall kunna ta emot statsbidrag har däremot ingenting
            med konstitutionen att göra i det här hänseendet.
          </note>
          <note type="speaker">
            Anf. 156 PETER ERIKSSON (mp) replik:
          </note>
          <note>
            Fru talman! Det är fel att det beslut som riksdagen och konstitutionsutskottet
            fattade när det gäller skatteutjämningen var grundlagsstridigt.
            Vi gjorde tvärtom ändringar i regeringens förslag som gjorde att
            detta inte blev grundlagsstridigt. Däremot var det grundlagsstridigt
            när Göran Persson lade fram förslaget, det kan jag hålla med om.
          </note>
          <note>
            Miljöpartiet driver ganska hårt frågan om kommunalt självstyre
            och decentralisering. Vi tycker att den är väldigt viktig. Ibland
            måste man inse att makt ligger också hos regering och riksdag,
            men i den här frågan handlar det om beskattningsrätten, och det
            är själva kärnan i det kommunala självstyret menar jag.
          </note>
          <note>
            Det är här Lennart Hedquist slinter. Ideologiskt gäller det att
            sänka skatterna, och det får medföra vilka konsekvenser som helst
            enligt honom. Han struntar i att vi nu står inför ett läge med
            ytterligare tiotusentals arbetslösa runt om i landet som kommer
            att sparkas ut och avskedas från kommunerna. Han struntar i att
            vi kör över det kommunala självstyret och att vi drar ansvaret
            bort från kommunpolitikerna, tar över det själva och struntar
            i vilka konsekvenser det får på lång sikt för folkstyret, för
            det är skatterna det gäller att få ned och det är det som är kärnan
            i den moderata politiken, inte det kommunala självstyret.
          </note>
          <note type="speaker">
            Anf. 157 BO NILSSON (s):
          </note>
          <note>
            Fru talman! Låt mig först slå fast att detta inte är någon permanent
            förändring. I överenskommelsen står att den gäller för 1997 och
            1998. Det står också att syftet med överenskommelsen är att ha
            ett gemensamt ansvar för både landets och kommunernas ekonomi
            under de närmaste åren.
          </note>
          <note>
            Att då använda sådana ord som Peter Eriksson använder, t.ex.
            "komma dragande med", "nonchalans"
          </note>
          <note>
            och "skrämmande" när det gäller en överenskommelse mellan kommun-
            och landstingsförbunden och riksdagen och regeringen tycker jag
            är häpnadsväckande.
          </note>
          <note>
            När vi skall ta ställning till sådana här lagfrågor har vi två
            organ som är specialister. De är konstitutionsutskottet och Lagrådet.
            Båda dessa har sagt att de inte har någonting att erinra mot detta
            förslag. Att sedan en kommitté har kommit fram till någonting
            annat och det så småningom resulterar i förändringar i lagstiftningen
            gör inte att man i dag måste rätta sig efter kommitténs förslag.
            Det måste i så fall föranleda en lagändring som vi självklart
            skall rätta oss efter -
          </note>
          <note>
            då, när beslutet är fattat, men inte nu.
          </note>
          <note>
            Jag vill yrka avslag på återremissyrkandet.
          </note>
          <note type="speaker">
            Anf. 158 PETER ERIKSSON (mp):
          </note>
          <note>
            Fru talman! En kommitté har kommit i efterhand, efter det att
            konstitutionsutskottet har avgivit ett yttrande till finansutskottet.
            Men denna kommitté är faktiskt tillsatt av regeringen för att
            just belysa dessa grundlagsfrågor. Lagrådet hänvisar också till
            den.
          </note>
          <note>
            När kommittén blivit färdig med sitt betänkande är det då inte
            naturligt att man bryr sig om det? I stället anser Bo Nilsson
            att man skall strunta i vad kommittén har kommit fram till, trots
            att det fanns en bred majoritet för det som kommittén kom fram
            till. Han anser att man skall köra på i gamla spår. Det tycker
            jag är en ganska märklig inställning. I stället lutar han sig
            mycket tungt mot denna överenskommelse. Han påstår helt plötsligt
            att t.o.m. riksdagen har fattat beslut om den här överenskommelsen,
            vilket naturligtvis inte är sant. Det har inte heller landstingen
            och kommunerna runt om i Sverige gjort. Det finns inget som helst
            juridiskt bindande i en sådan överenskommelse mellan några ledande
            partipolitiker från de största partierna i Sverige. Inte ens landstingets
            styrelse har fattat beslut om den här överenskommelsen.
          </note>
          <note>
            Enligt de uppgifter som jag har fått är att den här bestraffningspolitiken
            inte heller finns med där. Detta handlar i första hand om en överenskommelse
            där det sägs att kommunerna får ökade resurser om man vältrar
            över nya uppgifter på dem. Kommunerna och landstingen skall då
            som motprestation låta bli att avskeda folk. Men den här frågan
            om att statsbidrag skall dras in om kommunerna höjer skatten finns
            inte med i överenskommelsen.
          </note>
          <note type="speaker">
            Anf. 159 BO NILSSON (s):
          </note>
          <note>
            Fru talman! Jag skulle vilja ställa en fråga till Peter Eriksson.
            Är det så att konstitutionsutskottet har tillstyrkt detta förslag?
            Är det så att Lagrådet inte har haft någon erinran mot detta förslag?
            Jag vill att Peter
          </note>
          <note>
            Eriksson svarar på dessa frågor.
          </note>
          <note>
            Riksdagen tog först i våras och sedan i dag över den här överenskommelsen
            och fattat beslut i enlighet med den. På det sättet är vi faktiskt
            inblandade både i vårpropositionen och i dag. Vi är därför inte
            på något sätt frikopplade från detta. Vi har fattat beslut en
            gång, och vi kommer att göra det även i dag, det är jag helt övertygad
            om. Även riksdagen har alltså tagit denna överenskommelsen på
            allvar, möjligen med undantag för Peter Eriksson.
          </note>
          <note type="speaker">
            Anf. 160 PETER ERIKSSON (mp):
          </note>
          <note>
            Fru talman! Lagrådet och konstitutionsutskottet har gett sina
            yttranden utan att känna till vad kommittén har kommit fram till,
            eftersom kommittén då inte var färdig med sitt arbete. Det är
            därför jag anser att det är rimligt att vi nu återremitterar betänkandet
            till utskottet, eftersom kommittén nu är färdig med sin uppgift,
            och man har kommit fram till att om denna typ av åtgärder skall
            vidtas måste de vara av undantagskaraktär, och det måste vara
            fråga om mycket speciella omständigheter. Det är inte sådana omständigheter
            som vi befinner oss i i dag. Eller anser Bo
          </note>
          <note>
            Nilsson att vi har den situationen i dag? Har Socialdemokraterna
            misskött ekonomin och landet så pass mycket att det råder undantagskaraktär
            i ekonomin i dag?
          </note>
          <note type="speaker">
            Anf. 161 BO NILSSON (s):
          </note>
          <note>
            Fru talman! Jag trodde att vi skulle kunna avsluta den här debatten.
            Men det senaste som Peter Eriksson sade föranleder mig att säga
            att mitt parti med mycket hårt arbete nu är på väg att ta landet
            ur den ekonomiska gastkramning som den borgerliga regeringen försatte
            oss i. Det tycker jag att vi inte skall ha något obehag för. Tvärtom
            tycker jag att Peter Eriksson borde vara tacksam för det jättejobb
            som vi har gjort när vi har sanerat landets ekonomi.
          </note>
          <note>
            Jag ställer frågor här, men jag får inga svar. Har
          </note>
          <note>
            Lagrådet godkänt detta? Har konstitutionsutskottet godkänt detta?
            Jag vill att Peter Eriksson svarar ja eller nej på dessa frågor.
          </note>
          <note>
            Jag vill ställa ytterligare en fråga till Peter Eriksson, och
            nu har han chans att svara. Är detta en kommunaldemokratisk fråga
            i Norge, som har ett permanent kommunalt skattetak, eller hur
            kan man där ha kommunal demokrati?
          </note>
          <note type="speaker">
            Anf. 162 PETER ERIKSSON (mp):
          </note>
          <note>
            Fru talman! Jag sade alldeles nyss att Lagrådet och konstitutionsutskottet
            har svarat ja på detta men att de då inte hade fått kommitténs
            betänkande.
          </note>
          <note>
            Kommittén överlämnade sitt förslag först för två veckor sedan.
          </note>
          <note>
            Naturligtvis har Sverige en kommunal demokrati och en kommunal
            självständighet som går längre än i de allra flesta andra länder.
            Jag tycker att detta är något grundläggande och viktigt att värna
            om. Det är något som är djupt förankrat i den svenska demokratiska
            utvecklingen. Är socialdemokratin nu ute efter att knäcka den
            kommunala beskattningsrätten och det kommunala självstyret? Då
            är det bra att vi får sådana besked. Det är något oerhört avgörande
            och en stor förändring i den svenska konstitutionen om det är
            detta som Socialdemokraterna är ute efter.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            10 § Utvecklingen inom den kommunala sektorn
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU7
          </note>
          <note>
            Utvecklingen inom den kommunala sektorn (skr.
          </note>
          <note>
            1995/96:194)
          </note>
          <note type="speaker">
            Anf. 163 LENNART HEDQUIST (m):
          </note>
          <note>
            Fru talman! Vi skall nu närmast uppehålla oss vid utvecklingen
            inom den kommunala sektorn, mot bakgrund av en regeringsskrivelse
            till riksdagen. Den skrivelsen omfattar totalt 135 sidor. Likväl
            har man lyckats med konststycket att undvika att tala om några
            av de ur medborgarperspektivet allra viktigaste frågorna.
          </note>
          <note>
            För det första: Det skrivs inte något om att de vårdköer som
            försvann under föregående mandatperiod nu är tillbaka. Vi moderater
            har i vår motion funnit det vara mycket anmärkningsvärt att man
            i en skrivelse som skall följa upp utvecklingen inom den kommunala
            sektorn helt går förbi den för så många medborgare oroande utvecklingen
            med pånyttfödda oacceptabla vårdköer.
          </note>
          <note>
            För det andra: Regeringens skrivelse innehåller inte någon analys
            kring hur kommunsektorn skulle kunna medverka till ett bättre
            tillväxtklimat i vårt land. Det är kanske symtomatiskt mot bakgrund
            av beslutet föregående år om ett inomkommunalt utjämningssystem
            som, förutom att det strider mot grundlagen, också är synnerligen
            hämmande på incitamenten för enskilda kommuner att bidra till
            ekonomisk tillväxt i Sverige. Vilken påverkan det här systemet
            får på litet längre sikt kan man kanske ännu bara ana sig till.
            Förhoppningsvis hinner riksdagen ändra det beslutet innan verkningarna
            visar sig fullt ut.
          </note>
          <note>
            För det tredje: Regeringens skrivelse berör inte många av de
            viktiga kvalitetsfrågorna inom barnomsorgen. En sådan är att de
            små barnens unika förmåga och vilja att lära måste stimuleras.
            Därigenom skapas också bättre förutsättningar för senare inlärning.
            Ett land som skall hävda sig i det framtida kunskapssamhället
            borde vara i framkant här. Nu tillhör småbarnsskolor undantaget
            i Sverige, medan de är mycket vanliga i många andra EU-länder.
          </note>
          <note>
            Vi har tidigare i dag haft skoldebatter här i riksdagen. Här
            kan lyftas fram hur viktiga enskilda initiativ är för att uppnå
            en förnyelse och utveckling av skolan.
          </note>
          <note>
            I den moderata motionen med anledning av skrivelsen pekar vi
            på hur betydelsefullt det är för kvalitet och variationsrikedom
            i undervisningen om skolor med olika inriktning, arbetssätt och
            huvudmän kan verka sida vid sida.
          </note>
          <note>
            Vi vill därför att arbetet för ökad valfrihet inom barnomsorg
            och skola skall fortsätta - ett arbete som regeringen på olika
            sätt nu försöker att sätta krokben för. Det har den tidigare debatten
            i dag kring friskolorna visat prov på.
          </note>
          <note>
            En rad rapporter visar på att fristående alternativ inom skola
            och barnomsorg uppnår hög kvalitet till relativt sett lägre kostnader.
            Mot den bakgrunden borde regeringen kunna försöka redovisa vilka
            skäl som ligger bakom en politik som motverkar elevernas och föräldrarnas
            rätt att välja skola och barnomsorg.
          </note>
          <note>
            Fru talman! Det är också bra att det nu framkommer alltfler bevis
            på hur positiv produktivitetsutvecklingen var i den kommunala
            sektorn under åren 1991-
          </note>
          <note>
            1994. Eftersom utvecklingen i det hänseendet varit sämre tidigare
            innebar det ett trendbrott.
          </note>
          <note>
            I regeringens skrivelse redovisas också att medborgarna generellt
            var nöjda eller ganska nöjda med den kommunala servicen. Det bestyrks
            av flera lokala undersökningar som gjordes under åren 1992-1994
            -
          </note>
          <note>
            vilket också tas upp i skrivelsen från regeringen - dvs.
          </note>
          <note>
            de år då Socialdemokraterna också drev sina kampanjer där de
            hävdade att fyrpartiregeringens politik gentemot kommunerna ledde
            till kvalitetssänkningar.
          </note>
          <note>
            Det är bra att man nu faktiskt dementerar vad man då sade från
            socialdemokratiskt håll.
          </note>
          <note>
            Samtidigt är de som valt de privata alternativen än mer nöjda.
            Även detta borde vara ett memento för en regering som motverkar
            människors rätt att själva få välja den lösning som passar bäst
            för just dem. I den diskussion som förs om mångfald och kvalitet
            är det särskilt viktigt att lyfta fram hur resultaten till sist
            värderas av dem som verksamheten finns till för. Det är anmärkningsvärt
            hur litet av detta medborgarperspektiv som ges till känna när
            regeringen redovisar vad som händer inom den kommunala sektorn.
          </note>
          <note>
            Fru talman! Mot bakgrund av vad jag har sagt vore det naturligt
            att yrka bifall till reservationerna 1,
          </note>
          <note>
            3, 4, 5 och 7, som jag står bakom i utskottet. Men för tids vinnande
            nöjer jag mig med att yrka bifall till reservation 1.
          </note>
          <note type="speaker">
            Anf. 164 KARIN PILSÄTER (fp):
          </note>
          <note>
            Fru talman! Vi liberaler gillar välfärden. Vi gillar välfärdssystemen,
            som ger människor många möjligheter att växa, t.ex. genom skola,
            barnomsorg och olika utbildningssatsningar. Människor ges trygghet
            och värdighet genom god sjukvård och äldreomsorg.
          </note>
          <note>
            Vi gillar också att de här verksamheterna i huvudsak betalas
            gemensamt, därför att det betyder att man inte är beroende av
            tjockleken på vare sig föräldrars plånbok eller den egna plånboken.
            Det betyder att vi alla kan få många och bra livschanser.
          </note>
          <note>
            Sverige behöver, som vi liberaler brukar säga, både företag och
            dagis - dvs. vi behöver den här mjuka infrastrukturen för att
            företag skall kunna fungera väl och växa. Men bara det faktum
            att vi gillar den kommunala verksamheten och att den är gemensamt,
            kommunalt, betald behöver inte betyda att vi gillar att kommunerna
            skall bestämma över detta helt och hållet. Vi tycker att människor
            själva mycket mera skall få bestämma över utformningen. Det kan
            ge ännu större värden och betyda ännu mer av möjligheter och växtkraft.
          </note>
          <note>
            Kommunerna har alltså en mycket stor betydelse i fråga om formandet
            av det goda samhället. Det sätt på vilket varje kommun hanterar
            barnomsorg, skola, äldrevård, sjukvård, kollektivtrafik osv. är
            givetvis helt avgörande både för de enskilda individerna, invånarna
            i kommunen, och för hur den generella utvecklingen i kommunen
            går. Men de spelregler som sätts upp och den ekonomiska politik
            som förs från statsmakternas sida är av avgörande betydelse för
            kommunens möjligheter. Det är avgörande både för det sakliga innehållet
            och för de ekonomiska ramarna.
          </note>
          <note>
            Vi liberaler har inte i vårt budgetalternativ några nämnvärda
            nya pengar att satsa i kommunerna. Den ekonomiska utvecklingen
            gör att vi har svårt att få pengarna att räcka till alla sektorer.
            Visserligen har vi vissa förändringar i budgetramarna, men det
            är en senare fråga.
          </note>
          <note>
            Johan Lönnroth sade i föregående debatt här att man kan tvingas
            välja mellan kolera och pest. Man kan tvingas välja mellan att
            folk dör på sjukhusen och att höja skatterna. Då väljer de skattehöjningar.
            Man ser alltså den kommunala verksamheten i antingen svart eller
            vitt - dvs. s- och v-sättet att se på det hela:
          </note>
          <note>
            Antingen höjer vi skatten, eller också blir det ingen verksamhet.
            Men valet behöver inte alls se ut så.
          </note>
          <note>
            För det första kan vi föra en helt annan ekonomisk politik som
            gör att vi får fler jobb, mer skatteintäkter och mindre utgifter
            för arbetslösheten. Det skulle skapa helt andra förutsättningar.
            Vi i Folkpartiet redovisar en helt annan ekonomisk politik - en
            politik för jobb och nya företag.
          </note>
          <note>
            För det andra kan man sätta upp helt andra spelregler för kommunerna
            och släppa loss entreprenörer och fria aktörer för att på det
            sättet skapa helt andra möjligheter. Kvalitet och kvantitet är
            nämligen en kombination av de resurser som sätts in och av hur
            de resurserna används. Vi brukar prata om att man skall få valuta
            för skattepengarna. Det handlar alltså inte bara om hur mycket
            skattepengar som sätts in utan också om hur de används.
          </note>
          <note>
            Vi vill ha ett fortsatt omvandlingstryck och en bättre verksamhet.
            I stället ser vi nu en låg tillväxt och en hög arbetslöshet, dvs.
            svårigheter med resurserna.
          </note>
          <note>
            Vidare ser vi ett stopp för den kommunala förnyelsen, ett stopp
            för möjligheten att använda pengarna på ett bättre sätt. Det handlar
            också om facklig vetorätt mot entreprenader. Rätten att starta
            fristående dagis inskränks. Villkoren för friskolor har försämrats;
            i dag ännu mer än tidigare. Etableringsrätten i vården är kringskuren
            osv. Dessutom var signalen från regeringen efter valet helt entydig
            ute i kommunerna: Sätt stopp och återgå till kommunal regi! Kommunerna
            har lydigt följt efter. Det finns en mycket lång rad exempel på
            hur man fört tillbaka enskilt brukardriven konkurrensutsatt verksamhet
            i kommunal regi. Vi brukar kalla det för den dyra dogmatismen.
            Det är dyrt och dåligt, och det är en kvinnofientlig politik.
          </note>
          <note>
            Det gör ju att de kvinnor som är verksamma inom de här sektorerna
            får mycket sämre förutsättningar att förverkliga sina idéer.
          </note>
          <note>
            T.ex. Kommunalekonomiska institutet i Stockholm, som på beställning
            från Stockholms stads nya socialdemokratiska majoritet skulle
            räkna ut att det var bra att återkommunalisera, har i stället
            visat att miljardbelopp - det är alltså fråga om mycket stora
            pengar - kan sparas genom att man konsekvent främjar konkurrensen.
            Vi har inte råd att avstå från det.
          </note>
          <note>
            Det finns ju redan mycket stora brister i kärnverksamheterna,
            t.ex. inom äldreomsorgen.
          </note>
          <note>
            Fru talman! Det leder mig över till en annan fråga.
          </note>
          <note>
            Kommunerna satsar nämligen inte alltid på just kärnverksamheterna.
            De kommunala bolagen, där kommunalpolitiker leker direktörer och
            leker affär med skattebetalarnas pengar inom områden som definitivt
            inte är kärnverksamhet, är ett mycket allvarligt problem.
          </note>
          <note>
            Häromdagen var jag i Skellefteå och där håller man i dag, 1996,
            på med att köpa in ett tidigare privat friskvårdscenter. Samtidigt
            vet man att det privata gymmet där räknar med att bli utkonkurrerat.
            Människor blir då friställda, och kommunala skattepengar försvinner
            in i en helt fristående verksamhet som inte har med kommunen att
            göra.
          </note>
          <note>
            Det finns verkligen allt i de drygt 1 500 kommunala bolag som
            omsätter 100 miljarder kronor. 500
          </note>
          <note>
            bolag gick med förlust med 1 800 miljoner kronor.
          </note>
          <note>
            Det är ruskigt mycket pengar. Bolag innebär en risk och är spel
            med skattebetalarnas pengar. Det ges ingen insyn. Vi vet vilken
            stor röta som förekommer i de här bolagen.
          </note>
          <note>
            Vi tycker att de kommunala bolagen skall avvecklas. Sälj ut,
            lägg ned och för över i normal kommunal drift, beroende på vilka
            verksamheter det är fråga om!
          </note>
          <note>
            Vill kommunalpolitikerna driva företag skall de, tycker vi, starta
            eget.
          </note>
          <note>
            Fru talman! Vi tycker också att skatteutjämningssystemet borde
            vara i den form som Kommunalekonomiska utredningen föreslagit
            och att de
          </note>
          <note>
            400 miljonerna i kommunakuten inte skall användas så. Det skulle
            ge bättre ekonomiska förutsättningar för de kommuner där segregationen
            nu gräver allt djupare diken mellan människor.
          </note>
          <note>
            Segregationen och utanförskapet är ett mycket stort problem.
            För oss i Folkpartiet kommer en av huvudfrågorna att vara att
            försöka komma till rätta med detta, så att de allra mest utsatta
            människorna får tillbaka makten över sina liv. Då är den kommunala
            verksamheten återigen av oerhört stor betydelse.
          </note>
          <note>
            Till sist: Valfrihet och inflytande över den egna vardagen kan
            aldrig få vara en lyx som bara ges till dem som har mycket pengar
            och som är starka. De människor som allra mest behöver få ta makten
            över sina egna liv måste också få de möjligheterna.
          </note>
          <note>
            Med våra förslag, fru talman, skulle alltså både de ekonomiska
            resurserna och de praktiska förutsättningarna vara helt andra.
            Jag står givetvis bakom alla reservationer som jag undertecknat,
            men yrkar bifall särskilt till reservation nr 8.
          </note>
          <note type="speaker">
            Anf. 165 JOHAN LÖNNROTH (v):
          </note>
          <note>
            Fru talman! Jag kan försäkra Karin Pilsäter att också vi vänsterpartister
            vill ha både företag och dagis. Men vi är också medvetna om att
            det är ganska skilda villkor för företag, åtminstone de företag
            som arbetar inom varuproduktionen, och dagis.
          </note>
          <note>
            I den skrivelse som vi behandlar får vi reda på att det som gjordes
            av fem anställda inom barnomsorg eller sjukvård 1990 utförs i
            dag av fyra anställda i genomsnitt. Det är en dramatisk rationalisering,
            effektivisering och produktivitetshöjning som har genomförts.
            Delvis har man klarat det med oförändrad kvalitet, vilket är en
            historisk prestation av dem som arbetar inom barnomsorg och vård.
            Tyvärr har det också på sina håll gått ut över kvaliteten.
          </note>
          <note>
            Det är en produktivitetsökning som är i klass med den inom industrin
            när industrin går bra. Här finns ändå en mycket grundläggande
            skillnad. Inom exempelvis läkemedelsproduktionen och leksaksproduktionen
            kan man genom datorisering, robotisering och rationalisering ständigt
            producera fler enheter per använd arbetstimme. Inom t.ex. barnomsorg
            kan man inte läsa sagorna för barnen särskilt mycket fortare än
            i en viss bestämd hastighet. Man kan inte heller springa särskilt
            mycket fortare än vad man redan gör på sjukhusen. Det här är den
            mycket grundläggande skillnaden mellan varuproduktionen och särskilt
            den tjänsteproduktion som bedrivs i offentlig regi. Skall vi hålla
            oförändrade proportioner mellan varutillgången och de grundläggande
            offentliga behoven, där faktiskt behoven i dag är som allra störst,
            krävs att vi avsätter ökade resurser. Alltså måste en ökande andel
            av den totala nationalinkomsten gå till den offentliga verksamheten.
            Nu har det under ett antal år varit, speciellt under de borgerliga
            regeringsåren, precis tvärtom.
          </note>
          <note>
            Man har alltså flyttat resurser från den offentliga verksamheten
            till den privata.
          </note>
          <note>
            Jag hörde i dag att HSU 2000 kommer att visa att det finns ett
            oerhört stort gap mellan behov och resurser inom vården. Det handlar
            om många miljarder kronor. Man kan prata hur mycket som helst
            abstrakt om en annan ekonomisk politik och ökad tillväxt, men
            den enkla och bleka sanningen är att det krävs ett antal miljarder
            kronor i dag som skall flyttas till skola, barnomsorg och vård.
          </note>
          <note>
            Det som jag speciellt saknar i den här skrivelsen från regeringen
            är klassperspektivet och könsperspektivet. Det går också väldigt
            bra att prata abstrakt om valmöjligheter i vardagen, vackra ord
            som vi hört från moderata och folkpartistiska företrädare. Men
            reser man runt och besöker olika skolor, överklassens privata
            skolor och jämför dem med skolorna i arbetarstadssdelar, de stadsdelar
            där det kanske till 90 %
          </note>
          <note>
            bor flyktingar och invandrare, ser man oerhörda skillnader. Jag
            skulle gärna vilja se Lennart Hedquist eller
          </note>
          <note>
            Karin Pilsäter gå ut och tala vackert om friheten att välja i
            de skolorna. Men det handlar också där om konkreta och växande
            klasskillnader. De problemen kan man bara lösa, eller åtminstone
            lindra, genom att flytta pengar efter behov, ta från dem som har
            mycket och ge till dem som har litet.
          </note>
          <note>
            Regeringen har sagt att man skall belysa könsperspektivet i alla
            propositioner och förslag. Den kommunala och landstingskommunala
            verksamheten är en verksamhet som till mycket stor del domineras
            av kvinnor, åtminstone den praktiska vardagliga verksamheten.
            De brutala nedskärningar som har ägt rum, och som just nu håller
            på att äga rum, har framför allt gått ut över kvinnor både i arbetet
            och på det sättet att många kvinnor har ställts utanför arbetsmarknaden.
          </note>
          <note>
            För att spara kammarens tid nöjer jag mig med att endast yrka
            bifall till reservation 2, men jag står självklart också bakom
            reservation 6.
          </note>
          <note type="speaker">
            Anf. 166 LENNART HEDQUIST (m) replik:
          </note>
          <note>
            Herr talman! Johan Lönnroth erkände att det var en väldigt stark
            produktivitetsförbättring under åren
          </note>
          <note>
            1991-1994. Det är glädjande, men det är samtidigt naturligtvis
            svårt för honom att förneka fakta härvidlag. Nu för han ett resonemang
            som i stort sett går ut på att med den snabba produktivitetsutvecklingen
            måste kvaliteten ha försämrats. Det var vad man ofta hörde från
            socialdemokratiskt håll föregående mandatperiod.
          </note>
          <note>
            Detta motsägs av en rad undersökningar som pågick samtidigt och
            där man tog reda på hur de som verksamheten var till för, medborgarna,
            upplevde den.
          </note>
          <note>
            Man har aldrig haft så höga tal på "nöjdindex" inom barnomsorg
            och skola som under den tiden. Det bästa sättet att mäta kvaliteten
            är onekligen att mäta det i huvudet på dem som verksamheten finns
            till för. Är de nöjda är det en indikation på att kvaliteten är
            bra.
          </note>
          <note>
            Däremot har naturligtvis Johan Lönnroth rätt i att om man genomför
            nedskärningar och omstruktureringar inom bibehållna monopol, som
            gör att människorna inte får rätt att välja och känner sig instängda,
            då kommer ett missnöje. Det är naturligtvis en av grunderna till
            den förbittring som går över hela landet för de vårdköer som på
            nytt växer på ort efter ort.
          </note>
          <note>
            Dessa pånyttfödda vårdköer är ett tecken på hur de offentliga
            monopolen misslyckats. Johan Lönnroth borde som företrädare för
            en social ingenjörskonst litet närmare tänka över vad det kan
            bero på.
          </note>
          <note type="speaker">
            Anf. 167 JOHAN LÖNNROTH (v) replik:
          </note>
          <note>
            Herr talman! Det där med företrädare för ingenjörskonsten tror
            jag att vi får ta en annan gång. Det är lättare att kalla Lennart
            Hedquist för en sådan. Men undersökningarna skall jag gärna ta
            närmare del av.
          </note>
          <note>
            De undersökningar som jag har sett har framför allt handlat om
            de ökande klasskillnaderna. Jag är övertygad om att de också kommer
            att spegla sig i undersökningarna om hur nöjd man är på olika
            ställen inom den offentliga verksamheten.
          </note>
          <note>
            Det är självklart att folk är bittra, framför allt de människor
            som har förlorat sin inkomst, fått sina bidrag sänkta och kvaliteten
            på skolan sänkt. Under det borgerliga styret har man flyttat pengar
            från de mest utsatta områdena, från skolor som redan tidigare
            hade det svårast, och gett dem exempelvis till privatskolor. Då
            är man nöjd på privatskolorna, det förstår jag.
          </note>
          <note>
            Det finns andra undersökningar som visar hur folk väljer om de
            tvingas välja mellan höjd skatt och bättre vård. Det visar entydigt
            att de flesta svenskar i dag, även många moderater, är ganska
            klara på den punkten: Man föredrar faktiskt höjd skatt om alternativet
            är sämre vård.
          </note>
          <note type="speaker">
            Anf. 168 LENNART HEDQUIST (m) replik:
          </note>
          <note>
            Herr talman! De undersökningarna har också jag kunnat ta del
            av. Där ställs frågan på ett sådant sätt att man får det intrycket
            att om skatten höjs kommer precis de pengarna att gå till den
            verksamhet som man själv prioriterar högt. Kunde Johan Lönnroth
            visa att skattehöjningar fungerade på det sättet, kanske han skulle
            få större förståelse bland människor för höjda skatter. Men med
            det skattetryck vi har och med upplevelserna av inte minst skattechocker
            de senaste åren tror jag att alltför många inser att detta är
            nonsenssnack.
          </note>
          <note>
            Höjda skatter leder inte till att människor upplever att de områden
            som de själva prioriterar högt kommer i fokus, tvärtom. Det innebär
            att deras egen valfrihet minskar, eftersom de då får mindre pengar
            att själva fatta beslut kring.
          </note>
          <note type="speaker">
            Anf. 169 JOHAN LÖNNROTH (v) replik:
          </note>
          <note>
            Herr talman! Om vi ser litet längre tillbaka i tiden har det
            totala skattetrycket i det här landet faktiskt fallit. Lennart
            Hedquist har helt enkelt inte rätt på den punkten.
          </note>
          <note>
            En del av produktivitetsökningarna inom vård och skola visade
            att det fanns en del luft. Det var möjligt att genomföra rationaliseringar
            och effektivitetshöjningar utan att det gick ut över kvaliteten,
            vilket jag också sade tidigare. Men i dag finns det en mycket
            stark känsla av att smärtgränsen nu är nådd. Det går inte att
            komma längre. Verksamheten måste tillföras mer resurser.
          </note>
          <note>
            Undersökningarna som görs om viljan att acceptera skattehöjningar
            är färska. De visar att en stor majoritet av svenska folket i
            dag har förstått att smärtgränsen nu är nådd. Trots att ingen
            älskar höjda skatter - självfallet inte - är man beredd att i
            solidaritetens namn acceptera detta, om alternativet är att människor
            skall ligga och dö i sjukhuskorridorer.
          </note>
          <note type="speaker">
            Anf. 170 KARIN PILSÄTER (fp) replik:
          </note>
          <note>
            Herr talman! Johan Lönnroth talade om att man kan producera varor
            fortare men att man inte kan läsa sagor fortare. Det här är väl
            ett sätt att förlöjliga de ekonomiska teorierna på, vilka Johan
            Lönnroth kan mera om än jag. Men jag tycker framför allt att detta
            är ett utslag av ett oerhört förlöjligande av den verksamhet som
            bedrivs och den pedagogik som tillämpas av den professionellt
            utbildade personalen i förskolan.
          </note>
          <note>
            Alla undersökningar som har gjorts visar entydigt att det inte
            finns något absolut samband mellan insatta resurser eller mellan
            antal anställda och kvalitet. Det är andra faktorer som är avgörande.
          </note>
          <note>
            För det första är en oerhört viktig faktor just personalens kunnande,
            professionalism och utbildning samt personalens möjligheter att
            få förverkliga de idéer som man har. Det är detta som är viktigt
            för barnen i förskolan. Jag hyser den tilltron till personalen,
            men jag vill fråga Johan Lönnroth: Har Johan
          </note>
          <note>
            Lönnroth och Vänsterpartiet någon som helst tilltro till alla
            de människor - framför allt kvinnor - som arbetar inom förskolan,
            äldreomsorgen och sjukvården? Hyser man den tilltron, då går man
            in för helt andra system som tillåter personalen att driva verksamheten.
          </note>
          <note>
            För det andra verkar det som att Johan Lönnroth inte har fattat
            någonting av detta med överklass, pengar och privatskolor. Det
            var tidigare som bara de som var rika kunde starta skolor, och
            det var då som det blev överklasskolor. Genom det skolpengssystem
            som infördes kunde även andra starta och driva friskolor. Det
            är därför som det under skolpengens korta tid har startats inte
            mindre än fem friskolor i norra Botkyrka. Jag kan försäkra Johan
            Lönnroth att det inte är några överklassungar som går där. Det
            är personal som inom den kommunala verksamheten inte har kunnat
            få utlopp för sina idéer och det är föräldrar som har gått ihop
            och startat dessa friskolor. Där går det helt vanliga elever.
            Men man hade möjlighet att stoppa det fristående gymnasiet. Jag
            bävar för det som kommer att hända i och med dagens beslut. Dessa
            skolor kommer säkert att svältas ut.
          </note>
          <note>
            För det tredje vill vi i Folkpartiet omfördela inom ramen för
            det kommunala skatteutjämningssystemet så att Göteborg, Botkyrka
            och andra kommuner får mera pengar. Vad vill ni?
          </note>
          <note type="speaker">
            Anf. 171 JOHAN LÖNNROTH (v) replik:
          </note>
          <note>
            Herr talman! Jag förlöjligar inte. Det är i själva verket ett
            antal liberala ekonomer som har gått i spetsen för just det här
            konstaterandet, att det är skilda villkor för tjänsteproduktion
            och varuproduktion. Det mest berömda exemplet är detta med symfoniorkestern.
            Symfonier kan inte spelades fortare. Därför är det svårt att rationalisera
            en symfoni. Jag har inte gjort något förlöjligande, utan det var
            en konkret beskrivning av hur det förhåller sig i verkligheten.
          </note>
          <note>
            Sedan har jag en mycket stor respekt för dem som arbetar inom
            vård och skola. Jag har speciellt hög respekt för dem som arbetar
            i den tunga vården och den klassbestämda vården, dvs. de som får
            jobba med patienter som har den allra svåraste livssituaitonen.
          </note>
          <note>
            Jag har också allra största respekt för lärare och annan personal
            som arbetar på de skolor som har de svåraste förhållandena, där
            en mycket stor andel av eleverna kommer från hem utan studiebakgrund
            och hem där arbetslösheten är stor. Jag har speciellt stor respekt
            för just dessa lärare och denna personal.
          </note>
          <note>
            Jag har också konkret upplevt i Göteborg hur ert skolpengssystem
            har lett till att föräldrar i de skolor som har de största problemen
            har valt att flytta sina barn till privatskolor, vilket har lett
            till att pengar har flyttas från skolor i arbetarstadsdelar till
            överklassens privata skolor. Så är den reella verkligheten, Karin
          </note>
          <note>
            Pilsäter.
          </note>
          <note type="speaker">
            Anf. 172 KARIN PILSÄTER (fp) replik:
          </note>
          <note>
            Herr talman! Johan Lönnroth säger att detta med produktivitetsökningar
            och bristande förutsättningar är en beskrivning av verkligheten.
            Men det är inte en konkret beskrivning av verkligheten inom förskolan.
          </note>
          <note>
            Alla undersökningar som har gjorts visar ju - och det erkände
            Johan Lönnroth själv - att man i många fall har kunnat göra stora
            produktivitetsökningar utan att det har gått ut över kvaliteten.
            Men det finns också andra exempel där man har gått för långt eller
            där det inte har fungerat.
          </note>
          <note>
            En av de avgörande frågorna här är att man skall ge makten åt
            dem som verkar i respektive verksamheter, framför allt till den
            personal som har idéer och själv vet hur den skall arbeta bättre
            med sina resurser för att få ut det mesta möjliga. Detta vill
            vi bejaka, men ni vill vara med och förhindra dessa möjligheter.
          </note>
          <note>
            Varför får inte den personal, som Johan Lönnroth säger att han
            har respekt för, dessa möjligheter? Varför vill man beskära dem?
          </note>
          <note>
            Vi tror att det är viktigt för de enskilda eleverna, föräldrarna,
            de sjuka och de gamla - dvs. nyttjarna -
          </note>
          <note>
            att man anstränger sig för att få resurserna att räcka till mycket.
            Det är inget självändamål att satsa extrapengar i form av skattehöjningar,
            men det låter nästan så på Vänsterpartiet. Det är tungt att betala
            höjda skatter. Kan man få mer valuta för pengarna, måste detta
            ändå vara bättre.
          </note>
          <note>
            Jag skulle också gärna vilja ha ett svar på den sista frågan
            som jag ställde om hur ni ser på omfördelningar inom systemet
            i enlighet med Kommunalekonomiska utredningens förslag, vilket
            skulle ge mer pengar till de mest utsatta områdena.
          </note>
          <note type="speaker">
            Anf. 173 JOHAN LÖNNROTH (v) replik:
          </note>
          <note>
            Herr talman! Att det är möjligt att höja produktiviteten i offentlig
            verksamhet är en sak. En annan sak är om Karin Pilsäter påstår
            att det inte finns något som helst samband mellan kvalitet och
            insatta resurser. I så fall lever Karin Pilsäter i en drömvärld.
          </note>
          <note>
            Det är möjligt att ge mera makt till de anställda inom offentlig
            verksamhet inom ramen för en solidariskt finansierad sådan. Det
            finns alla möjliga former för föräldramedverkan, elevmedverkan
            och engagemang för dem som är brukare inom vård, skola och omsorg.
            Men felet med Karin Pilsäters idéer är att de egentligen i grunden
            går ut på att ge de stora valmöjligheterna till just dem som har
            de tjocka plånböckerna.
          </note>
          <note>
            Jag vill avsluta med att svara på den sista frågan.
          </note>
          <note>
            Jag har varit kommunalpolitiker i Göteborg och i många år kämpat
            tillsammans med socialdemokrater och miljöpartister för att omfördela
            pengar efter behov och då gett mera pengar till de mest utsatta
            skolorna och stadsdelarna. Detta har ständigt skett i strid med
            de borgerliga partierna, moderater och folkpartister, som alltid
            har kämpat emot och talat vackert om valfrihet. Men i grunden
            har det alltid handlat om att slå vakt om dem som redan innan
            hade det bra.
          </note>
          <note type="speaker">
            Anf. 174 BO NILSSON (s):
          </note>
          <note>
            Herr talman! Regeringen har i en skrivelse,
          </note>
          <note>
            1995/96:194, lämnat en översiktlig redogörelse för hur den kommunala
            verksamheten har utvecklats från de första åren på 90-talet fram
            t.o.m. 1994.
          </note>
          <note>
            Skrivelsen är tillbakablickande och i allt väsentligt deskriptiv.
            Den innehåller inte några bedömningar av eller förslag om den
            framtida politiken i kommunsektorn. Regeringen har heller inte
            begärt något ställningstagande från riksdagens sida. Skrivelsen
            kan, i likhet med vad som har anförts i några av motionerna, bl.a.
            ses som ett led i riksdagens uppföljningsverksamhet.
          </note>
          <note>
            Nu har skivelsen tyvärr, både när det gäller motionerna och diskussionerna
            här i dag, utvecklats till något av en kommunalpolitisk allmän
            debatt. Det tror jag inte var meningen. Här har Lennart Hedquist
            talat om vårdköer som växer nu. Detta handlar om en skrivelse
            som beskriver verksamheten från de första åren på 90-talet t.o.m.
            1994. Skrivelsen är värdefull som underlag för information och
            diskussion om den kommunala verksamheten.
          </note>
          <note>
            Låt mig i detta sammanhang säga att Lennart
          </note>
          <note>
            Hedquist nu sju gånger har sagt att den kommunala skatteutjämningen
            strider mot grundlagen. Jag tycker att han möjligen kunde få lov
            att säga att den enligt hans åsikt gör det. Men eftersom konstitutionsutskottet,
            Lagrådet och riksdagen har beslutat om detta skatteutjämningssystem
            tycker jag inte att Lennart
          </note>
          <note>
            Hedquist har rätt att säga att den strider mot grundlagen utan
            möjligen att han tycker det.
          </note>
          <note>
            När det gäller de reservationer som handlar om ytterligare uppföljningsinsatser
            anser jag, precis som utskottet också har skrivit, att flera av
            de önskemål som har framförts i motioner och reservationer är
            väl värda att överväga i det fortsatta arbetet inom uppföljningsverksamheten.
            Det gäller inte minst frågorna om de fördelningspolitiska och
            samhällsekonomiska effekterna av den omställning som pågår inom
            den kommunala sektorn. Men samtidigt får inte en sådan redovisning
            svälla ut och bli alltför svårläst och ohanterlig. Men i betänkandet
            skriver vi att det är väl värt att pröva ytterligare uppföljningsinsatser
            i dessa frågor, precis som Johan Lönnroth har skrivit i sin reservation
            2.
          </note>
          <note>
            När det gäller flera av de moderata yrkandena, t.ex. i reservation
            3 om åtgärder inom skolan, handlar det i stor utsträckning om
            moderat skolpolitik. Det går givetvis inte att ta ställning till
            något sådant med anledning av skrivelsen. Egentligen ifrågasätter
            jag om det är helt rätt att yrkandena har fått göras, eftersom
            detta är en skrivelse som är deskriptiv.
          </note>
          <note>
            Samma sak skulle man egentligen kunna säga om folkpartiets motion.
            Karin Pilsäter har här också hållit ett allmänt kommunalpolitiskt
            anförande, vilket jag inte tycker är rimligt med hänsyn till vad
            skrivelsen egentligen är ämnad för. Hon sade att folkpartiet skulle
            föra en politik som skulle ge fler jobb inom den kommunala sektorn.
            Efter att ha sett hur folkpartiet har styrt detta land, får man
            säga att resultatet var synnerligen magert. Det var väl så att
            arbetslösheten tre- eller fyrfaldigades under folkpartiets tid
            i regeringen, så det var väl ett dåligt exempel.
          </note>
          <note>
            Vänstern har ställt krav på offentlighet när det gäller anställningsförmåner
            och styrelsearvoden för chefstjänstemän inom de kommunala bolagen.
            Konstitutionsutskottet kommer att ta upp frågorna om de kommunala
            bolagen och den kommunala kompetensen i ett kommande betänkande.
            Därför finns det inte skäl för oss att just nu vidta några åtgärder.
          </note>
          <note>
            Jag yrkar avslag på samtliga reservationer. Ett ytterligare skäl
            för detta är att finansutskottet har berett konstitutions-, socialförsäkrings-,
            social- och utbildningsutskotten möjlighet att yttra sig över
            skrivelsen.
          </note>
          <note>
            Konstitutionsutskottet och socialförsäkringsutskottet har avstått
            från möjligheten till yttrande, medan utbildningsutskottet och
            socialutskottet har avstyrkt de yrkanden i motionerna som berör
            respektive utskotts verksamhetsområde.
          </note>
          <note>
            Herr talman! Som jag sade är skrivelse 194 i huvudsak tillbakablickande
            och deskriptiv eller beskrivande, om ni så vill. Den innehåller
            alltså inga bedömningar eller förslag om den framtida politiken
            på kommunsektorn eller på olika kommunala verksamhetsområden.
          </note>
          <note>
            Herr talman! Det är bl.a. därför som jag yrkar avslag på motioner
            och reservationer och bifaller hemställan i finansutskottets betänkande
            FiU7, som innebär att regeringens skrivelse 1995/96:194 läggs
            till handlingarna.
          </note>
          <note type="speaker">
            Anf. 175 LENNART HEDQUIST (m) replik:
          </note>
          <note>
            Herr talman! Bo Nilsson säger helt riktigt att skrivelsen bör
            ses som en del av riksdagens uppföljningsverksamhet. I det här
            fallet handlar det om en uppföljning av vad som händer i den kommunala
            sektorn, som ju är av stor betydelse för staten och för riksdagen.
          </note>
          <note>
            Det är helt tydligt att skrivelsens beskrivning av utvecklingen
            företrädesvis sträcker sig fram t.o.m.
          </note>
          <note>
            1994. Jag har understrukit att det i skrivelsen ges en mycket
            positiv bild av vad som föregick inom den kommunala sektorn under
            dessa år jämfört med den bild som socialdemokraterna försökte
            ge under sin tid som oppositionsparti i riksdagen. Det är bra
            att den rätta bilden kommer fram i skrivelsen. Men samtidigt är
            det en svaghet i uppföljningsverksamheten att när det pågår en
            diskussion ute i samhället om t.ex. de pånyttfödda vårdköerna
            - vilket är vad medborgarna talar om ute i kommunerna - så säger
            regeringen ingenting om detta. Det gör inte heller utskottets
            majoritet. Det är ju givet att uppföljningen inte får gå så långsamt
            att man inte hinner registrera negativa signaler, som t.ex. i
            fallet med vårdköerna.
          </note>
          <note>
            Bo Nilsson säger att jag hela tiden upprepar att den inomkommunala
            skatteutjämningen är grundlagstridig. Ja, det har vi från moderat
            håll sagt hela tiden. Nu har det bildats en parlamentarisk kommitté
            som vill ändra grundlagen. Det är väl alldeles uppenbart att kommittén
            bakom förslaget om grundlagsändring också inser att nuvarande
            system är grundlagstridigt. Vore det inte det, så skulle man ju
            inte lägga fram ett förslag om grundlagsändring.
          </note>
          <note type="speaker">
            Anf. 176 BO NILSSON (s) replik:
          </note>
          <note>
            Herr talman! Jag tycker att Lennart Hedquist fortsätter att missförstå
            innehållet i skrivelsen. Han säger att det är en svaghet att inte
            vårdköerna tas upp t.ex.
          </note>
          <note>
            Detta är ju en skrivelse som beskriver verksamheten i kommunerna
            några år tillbaka. Det är självklart så att i samband med budgetfrågor
            och i speciella propositioner kommer den kommunala verksamheten
            och den kommunala utvecklingen att tas upp. Men detta handlar
            ju om ett underlag till riksdagens uppföljning av den kommunala
            verksamheten, vilket skall ligga till grund för andra frågor,
            lösningar och förslag. Men regeringens skrivelse innehåller inte
            ett enda förslag utan bara en redovisning och utvärdering av den
            kommunala verksamheten.
          </note>
          <note>
            Jag tror att den här typen av skrivelse nästa gång kommer att
            presenteras i samband med vårpropositionen. Därmed får den en
            litet annorlunda karaktär. Då kan det hända att man kan göra en
            kombination med åtgärder inom den kommunala sektorn. Men den här
            gången är inte detta möjligt.
          </note>
          <note>
            Lennart Hedquist får ha vilken åsikt han vill om detta, men i
            riksdagen har vi fattat ett beslut om ett kommunalt skatteutjämningssystem.
            Det gjorde vi efter att ha hört Lagrådet och konstitutionsutskottet,
            som sade att det var möjligt att fatta detta beslut.
          </note>
          <note>
            Därför tycker jag fortfarande att Lennart Hedquist får lov att
            säga att han tycker att det är grundlagstridigt.
          </note>
          <note>
            Men jag tycker inte att han skall säga att riksdagen har fattat
            ett grundlagstridigt beslut. Möjligen är detta hans åsikt. I så
            fall tycker jag att han skall markera det.
          </note>
          <note type="speaker">
            Anf. 177 LENNART HEDQUIST (m) replik:
          </note>
          <note>
            Herr talman! Kommunalekonomiska kommittén har ju nu kommit fram
            till att grundlagen skall ändras på denna punkt, detta mot bakgrund
            av den diskussion som har förevarit i bl.a. Lagrådet om det grundlagsenliga
            i att fatta den här typen av beslut. Jag tycker självfallet inte
            att man skall ändra grundlagen, utan att man skall fatta ett grundlagsenligt
            beslut utifrån dagens grundlag.
          </note>
          <note>
            Sedan, Bo Nilsson, tror jag att det är fel om riksdagen bedriver
            uppföljningsverksamheten så långsamt att man i slutet av 1996
            diskuterar vad som hände i kommunerna 1994. Det är inte en särskilt
            bra uppföljning. Regeringen borde redan i våras ha registrerat
            de pånyttfödda vårdköer som har uppstått på grund av en omlagd
            landstingspolitik ute i landet. Man borde ha sagt: Om detta tycker
            vi si och så, och vi kommer att lägga fram förslag som förhoppningsvis
            eliminerar vårdköerna. Men i stället passar man helt och hållet.
          </note>
          <note>
            Om ett av de stora problemen inom den kommunala sektorn i dag,
            nämligen de pånyttfödda vårdköerna, säger regeringen ingenting.
            Det gör inte heller utskottet.
          </note>
          <note type="speaker">
            Anf. 178 BO NILSSON (s) replik:
          </note>
          <note>
            Herr talman! I skrivelsen beskrivs verksamheten fram t.o.m. 1994.
            Det tycker jag att Lennart Hedquist borde förstå.
          </note>
          <note>
            Nu passar det helt plötsligt att ta fram kommittéerna. När Peter
            Eriksson gjorde det, passade det inte.
          </note>
          <note>
            Jag tycker att vi bör konstatera att denna skrivelse är en utvärdering.
            Vi vet att uppföljningsarbetet skall förbättras. Nästa gång tror
            jag att skrivelsen kommer i samband med vårpropositionen. Men
            just nu behandlar vi skrivelsen om den kommunala verksamheten
            t.o.m. 1994, och det borde även Lennart Hedquist acceptera.
          </note>
          <note type="speaker">
            Anf. 179 KARIN PILSÄTER (fp) replik:
          </note>
          <note>
            Herr talman! Jag tycker ändå inte att det är så väldigt långsökt
            att drista sig till att dra en och annan slutsats av den här redovisningen,
            även om regeringen och majoriteten här i riksdagen inte har velat
            göra det
          </note>
          <note>
            - i varje fall inte de rimliga slutsatser som hade kunnat dras
            av redovisningen.
          </note>
          <note>
            Jag förstod, herr talman, att jag som representerar
          </note>
          <note>
            Folkpartiet inte borde borde få säga någonting över huvud taget
            eftersom arbetslösheten ökade medan mitt parti satt med i regeringen.
            Men med tanke på att arbetslösheten började öka radikalt redan
            under den regering som satt före vår, och sedan dessutom har ökat
            ännu mer sedan den nuvarande regeringen tillträdde, borde det
            i så fall vara ömsesidigt. Jag tror inte att det är något särskilt
            bra sätt att hantera diskussionen på.
          </note>
          <note>
            Skrivelsen beskriver i huvudsak de år då Folkpartiet och de andra
            borgerliga partierna styrde i riket och i många kommuner. Den
            visar att det i huvudsak har gått hyggligt att göra den stora
            strukturomvandlingen, men att det finns stora problem inom vissa
            sektorer. Ett problem är att det i framför allt de stora städernas
            förortsområden har blivit alltför tufft. Den slutsatsen drog vi
            för rätt länge sedan när vi föreslog en annan fördelning av kostnadsutjämningen.
          </note>
          <note>
            Jag vill ändå fråga: Oroas inte Bo Nilsson och socialdemokraterna
            av att kommunala skattepengar nu försvinner in i de kommunala
            bolagens svarta hål i stället för att gå till de viktiga verksamheterna?
            Oroas ni inte av att kommunala skattepengar så att säga försvinner
            i den återreglering som nu sker, alltså efter
          </note>
          <note>
            1994, när man tar tillbaka entreprenader, konkurrens och fristående
            verksamhet? Det gör ju att man får mindre verksamhet för pengarna.
          </note>
          <note type="speaker">
            Anf. 180 BO NILSSON (s) replik:
          </note>
          <note>
            Herr talman! Det här med Folkpartiets insatser när det gäller
            sysselsättningen hör inte heller hemma i dagens debatt, och egentligen
            borde jag förbigå det.
          </note>
          <note>
            Men nu är det så, Karin Pilsäter, att vi i den här frågan faktiskt
            har satt upp ett mycket djärvt mål, och jag är helt övertygad
            om att vi kommer att uppnå det, nämligen att halvera arbetslösheten
            fram till år 2000.
          </note>
          <note>
            Det målet tycker jag att ni också borde ställa upp på, och därmed
            hjälpa till att reparera de skador som ni ställde till med under
            de år då ni styrde.
          </note>
          <note>
            Självklart oroas vi av utvecklingen i den kommunala verksamheten
            över huvud taget. Vi känner ju de kommunalpolitiker som nu sitter
            ute i landet och svettas över sina budgetar. Det är inget tvivel
            om att vi känner oro över det. Jag tror, som jag sade tidigare,
            att vi också är beredda att ta de konsekvenser som kan uppstå
            genom de svårigheter som kommunerna har.
          </note>
          <note type="speaker">
            Anf. 181 KARIN PILSÄTER (fp) replik:
          </note>
          <note>
            Herr talman! I så fall var det en väldigt underlig konsekvens
            när ni tidigare i dag drev igenom att försvåra ytterligare för
            de fristående skolorna. Det kanske är något slags logik som överstiger
            den kvinnliga logiken.
          </note>
          <note>
            Jag tycker att det är onödigt att som en raspig grammofonskiva
            resonera om vad som är vems fel.
          </note>
          <note>
            Självklart ställer vi upp på målet att halvera den öppna arbetslösheten.
            Vi sätter upp ett djärvare mål än så.
          </note>
          <note>
            Vi tycker att det angelägna är att minska den totala arbetslösheten.
            Det är där vi vill sätta in de hårda stötarna. Vi tycker att det
            är tråkigt att regeringen verkar ha givit upp i den frågan. Det
            kommer i sin tur framöver att leda till ännu hårdare press på
            de kommunala budgetarna. Vilken ände det här skall ta vet jag
            inte. Vi får väl hoppas, herr talman, att socialdemokraterna någon
            gång samlar ihop sig och visar sig vara beredda att dra slutsatser
            av sina egna rapporter.
          </note>
          <note type="speaker">
            Anf. 182 BO NILSSON (s) replik:
          </note>
          <note>
            Herr talman! Karin Pilsäter fortsätter att tala om allt annat
            än skrivelsen. Nu gällde det fristående skolor, något som såvitt
            jag förstår inte hör hemma i det här ärendet. Jag tycker att vi
            bör hålla oss till skrivelsen. Det jag har yrkat bifall till är
            finansutskottets förslag.
          </note>
          <note type="speaker">
            Anf. 183 ROY OTTOSSON (mp):
          </note>
          <note>
            Herr talman! Det här ärendet gäller alltså en skrivelse som beskriver
            vad som har hänt under senare år.
          </note>
          <note>
            Några oppositionspartier valde att motionera, en del väldigt
            flitigt, andra valde att inte motionera alls eftersom vi, när
            denna skrivelse kom, nyligen hade avslutat behandlingen av vårpropositionen
            i riksdagen. En stor del av vårpropositionen handlade ju om kommunerna.
            Där fanns det också redogörelser för utvecklingen inom den kommunala
            sektorn, framför allt i fråga om ekonomin.
          </note>
          <note>
            Jag håller med Bo Nilsson när han säger att vi borde samla beskrivningen
            av utvecklingen av den kommunala ekonomin och kommunsektorn över
            huvud taget just till vårpropositionen, så att vi kan behandla
            frågorna i ett samlat sammanhang och inte som nu splittra dem
            enbart på vissa motioner och inte andra.
          </note>
          <note>
            Från Miljöpartiets sida har vi självklart en mängd synpunkter
            på den kommunala sektorn. Jag skall inte ta upp dem alla nu, det
            vore omotiverat med hänsyn till att detta bara är en skrivelse.
            Självklart vill vi gärna se bättre analyser än de som finns i
            just den här skrivelsen. Inte minst gäller det de sociala effekterna
            inom kommunsektorn till följd av den statliga budgetsaneringen.
            Det är någonting som vi har efterlyst förut, i samband med vårpropositionen,
            vi efterlyser den nu i samband med budgeten och det borde ha kunnat
            finnas med i denna skrivelse.
          </note>
          <note>
            Vi anser också att det är väldigt viktigt att staten för en annan
            politik i fråga om den kommunala ekonomin. Det var vi inne på
            litet grand i den tidigare debatten i dag, den som handlade om
            det här med restriktioner för kommunala skattehöjningar. Det finns
            något av en grå zon mellan stat och kommun när det gäller vilka
            åtaganden och förpliktelser de två skall ha. Det finns en glidning
            på den punkten. Staten har i praktiken pressat över en del av
            budgetsaneringen på kommunerna. Det tycker vi från Miljöpartiets
            sida har varit en felaktig politik, för den slår just mot välfärdens
            kärna; mot skolan, mot barnomsorgen och mot vården. Det är något
            av en felaktig prioritering.
          </note>
          <note>
            Det är bekvämt för staten, för man slipper många av de svåra
            och hårda besluten, men det gör inte att verkligheten blir bättre.
          </note>
          <note>
            Vi återkommer dock, herr talman, till alla dessa förslag i samband
            med budgeten och med att vi behandlar kommunsektorn i propositionssammanhang.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            11 § Effektiviseringar inom den summariska processen
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU2
          </note>
          <note>
            Effektiviseringar inom den summariska processen
          </note>
          <note>
            (prop. 1995/96:211)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 13 §.)
          </note>
          <note>
            12 § Vissa lagändringar till följd av lagen om företagsrekonstruktion
          </note>
          <note>
            Föredrogs
          </note>
          <note>
            Lagutskottets betänkande 1996/97:LU5
          </note>
          <note>
            Vissa lagändringar till följd av lagen om företagsrekonstruktion
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 13 §.)
          </note>
          <note>
            13 § Militära skyddsområden
          </note>
          <note>
            Föredrogs
          </note>
          <note>
            Försvarsutskottets betänkande 1996/97:FöU2
          </note>
          <note>
            Militära skyddsområden (prop. 1995/96:221)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            UbU5 Vissa skolfrågor
          </note>
          <note>
            Mom. 1 (gemensamt måldokument för den allmänna förskolan, grundskolan
            och skolbarnsomsorgen)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            Votering:
          </note>
          <note>
            194 för utskottet
          </note>
          <note>
            100 för res. 1
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 c, 18 v, 15 mp
          </note>
          <note>
            För res. 1: 67 m, 22 fp, 11 kd
          </note>
          <note>
            Frånvarande: 21 s, 13 m, 6 c, 4 fp, 4 v, 3 mp, 4 kd
          </note>
          <note>
            Mom. 2 (förlängd obligatorisk skolgång samt ålder för skolstart)
          </note>
          <note>
            1. utskottet
          </note>
          <note>
            2. res. 3 (c, fp)
          </note>
          <note>
            3. res. 4 (kd)
          </note>
          <note>
            Förberedande votering:
          </note>
          <note>
            46 för res. 3
          </note>
          <note>
            11 för res. 4
          </note>
          <note>
            239 avstod
          </note>
          <note>
            53 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            43 för res. 3
          </note>
          <note>
            81 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 17 v, 15 mp
          </note>
          <note>
            För res. 3: 21 c, 22 fp
          </note>
          <note>
            Avstod: 1 s, 68 m, 1 v, 11 kd
          </note>
          <note>
            Frånvarande: 20 s, 12 m, 6 c, 4 fp, 4 v, 3 mp, 4 kd
          </note>
          <note>
            Mom. 6 (ett betyg i svenska i gymnasieskolan och den gymnasiala
            vuxenutbildningen)
          </note>
          <note>
            1. utskottet
          </note>
          <note>
            2. res. 8 (m, c, fp)
          </note>
          <note>
            Votering:
          </note>
          <note>
            186 för utskottet
          </note>
          <note>
            108 för res. 8
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 1 m, 18 v, 15 mp, 11 kd
          </note>
          <note>
            För res. 8: 67 m, 20 c, 21 fp
          </note>
          <note>
            Frånvarande: 20 s, 12 m, 7 c, 5 fp, 4 v, 3 mp, 4 kd
          </note>
          <note>
            Leif Carlson (m) anmälde att han avsett att rösta nej men markerats
            ha röstat ja.
          </note>
          <note>
            Mom. 7 (behörighet till gymnasieskolans nationella och specialutformade
            program)
          </note>
          <note>
            1. utskottet
          </note>
          <note>
            2. res. 9 (m, c, fp, kd)
          </note>
          <note>
            Votering:
          </note>
          <note>
            173 för utskottet
          </note>
          <note>
            121 för res. 9
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 18 v, 14 mp
          </note>
          <note>
            För res. 9: 68 m, 21 c, 21 fp, 11 kd
          </note>
          <note>
            Frånvarande: 20 s, 12 m, 6 c, 5 fp, 4 v, 4 mp, 4 kd
          </note>
          <note>
            Mom. 8 (timplanejusteringar för gymnasieskolan)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            Votering:
          </note>
          <note>
            273 för utskottet
          </note>
          <note>
            22 för res. 10
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 67 m, 21 c, 18 v, 15 mp, 11 kd
          </note>
          <note>
            För res. 10: 1 m, 21 fp
          </note>
          <note>
            Frånvarande: 20 s, 12 m, 6 c, 5 fp, 4 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU6 Minskning i särskilda fall av det generella statsbidraget
            till kommuner och landsting åren
          </note>
          <note>
            1997 och 1998
          </note>
          <note>
            Återförvisningsyrkande (mp)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Votering:
          </note>
          <note>
            263 för avslag
          </note>
          <note>
            32 för bifall
          </note>
          <note>
            54 frånvarande
          </note>
          <note>
            Tredje vice talmannen konstaterade att mindre än en tredjedel
            av de röstande hade bifallit återförvisningsyrkandet.
          </note>
          <note>
            Kammaren hade således avslagit återförvisningsyrkandet.
          </note>
          <note>
            Partivis fördelning av rösterna:
          </note>
          <note>
            För avslag: 141 s, 68 m, 21 c, 21 fp, 1 v, 11 kd
          </note>
          <note>
            För bifall: 17 v, mp 15,
          </note>
          <note>
            Frånvarande: 20 s, 12 m, 6 c, 5 fp, 4 v, 3 mp, 4 kd
          </note>
          <note>
            Mom. 1 (lagförslaget)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            261 för utskottet
          </note>
          <note>
            33 för res. 1
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 21 c, 21 fp, 11 kd
          </note>
          <note>
            För res. 1: 18 v, 15 mp
          </note>
          <note>
            Frånvarande: 21 s, 12 m, 6 c, 5 fp, 4 v, 3 mp, 4 kd
          </note>
          <note>
            Mom. 2 (stimulans till skattesänkningar i vissa kommuner och
            landsting)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            226 för utskottet
          </note>
          <note>
            68 för res. 2
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 20 fp, 18 v, 15 mp, 11 kd
          </note>
          <note>
            För res. 2: 68 m
          </note>
          <note>
            Frånvarande: 20 s, 12 m, 6 c, 6 fp, 4 v, 3 mp, 4 kd
          </note>
          <note>
            FiU7 Utvecklingen inom den kommunala sektorn
          </note>
          <note>
            Mom. 2 (ytterligare uppföljningsinsatser)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            73 för res. 1
          </note>
          <note>
            19 för res. 2
          </note>
          <note>
            204 avstod
          </note>
          <note>
            53 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            227 för utskottet
          </note>
          <note>
            69 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 21 fp, 18 v, 15 mp, 11 kd
          </note>
          <note>
            För res. 1: 69 m
          </note>
          <note>
            Frånvarande: 20 s, 11 m, 6 c, 5 fp, 4 v, 3 mp, 4 kd
          </note>
          <note>
            Mom. 6 (åtgärder på det kommunalekonomiska området)
          </note>
          <note>
            1. utskottet
          </note>
          <note>
            2. res. 8 (fp)
          </note>
          <note>
            Votering:
          </note>
          <note>
            204 för utskottet
          </note>
          <note>
            20 för res. 8
          </note>
          <note>
            71 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 21 c, 18 v, 15 mp, 11 kd
          </note>
          <note>
            För res. 8: 20 fp
          </note>
          <note>
            Avstod: 1 s, 69 m, 1 fp
          </note>
          <note>
            Frånvarande: 21 s, 11 m, 6 c, 5 fp, 4 v, 3 mp, 4 kd
          </note>
          <note>
            Torsten Gavelin (fp) anmälde att han avsett att avstå från att
            rösta men markerats ha röstat nej.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU2 Effektiviseringar inom den summariska processen
          </note>
          <note>
            Kammaren biföll utskottets hemställan.
          </note>
          <note>
            LU5 Vissa lagändringar till följd av lagen om företagsrekonstruktion
          </note>
          <note>
            Kammaren biföll utskottets hemställan.
          </note>
          <note>
            FöU2 Militära skyddsområden
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att återstående
            ärenden på dagens föredragningslista fick avgöras vid morgondagens
            arbetsplenum.
          </note>
          <note>
            Ajournering
          </note>
          <note>
            Kammaren beslöt kl. 17.59 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            14 § Underhållsstöd till barn till särlevande föräldrar
          </note>
          <note>
            Föredrogs
          </note>
          <note>
            Socialförsäkringsutskottets betänkande 1996/97:SfU3
          </note>
          <note>
            Underhållsstöd till barn till särlevande föräldrar
          </note>
          <note>
            (prop. 1995/96:208)
          </note>
          <note type="speaker">
            Anf. 184 GULLAN LINDBLAD (m):
          </note>
          <note>
            Fru talman! Det är på tiden att något görs åt den segslitna frågan
            om bidragsförskott - eller underhållsstöd, som benämningen nu
            föreslås bli. Frågan om stödet till barn vars föräldrar inte sammanbor
            har utretts i flera olika utredningar - fem eller sex stycken
          </note>
          <note>
            - utan att regering och riksdag någonsin har kommit till skott.
            Det handlar dock om kostnader för staten om ca 3,3 miljarder kronor
            per år, kostnader som under de senaste fem åren har ökat med ca
            1,1 miljarder.
          </note>
          <note>
            Det förhåller sig också så, att stöd i vissa fall utgår till
            föräldrar och barn som de facto inte behöver det.
          </note>
          <note>
            Vid den hearing som utskottet genomförde den 18
          </note>
          <note>
            augusti uppgav Riksrevisionsverket att det troligen handlar om
            ca 745 miljoner kronor som utbetalas till icke behövande, dvs.
            familjer där vårdnadshavaren eller barnet har inkomster som gör
            att de egentligen inte behöver någon inkomstutfyllnad. Detta är
            faktiskt ganska uppseendeväckande, när vi vet att s.k. kärnfamiljer
            har fått vidkännas ganska hårda besparingar under de senaste åren.
          </note>
          <note>
            Tyvärr kommer vi inte heller med regeringens förslag ifrån detta
            missförhållande, men låt oss hoppas att vi når den besparing om
            ca 1,1 miljard kronor år 1997, 1,5 miljarder år 1998 och 1,8 miljarder
            år
          </note>
          <note>
            1999 som regeringen räknar med att åstadkomma genom att det ställs
            större krav på återbetalning från den underhållsskyldige. Inte
            ens regeringen tycks emellertid vara säker på den saken.
          </note>
          <note>
            Låt mig slå fast: Vi moderater anser att det är föräldrars plikt
            att svara såväl ekonomiskt som vad gäller vård och fostran för
            de barn de sätter till världen.
          </note>
          <note>
            Vi ställer upp för de besparingar som föreslås, eftersom de är
            nödvändiga av ekonomiska skäl. Detta innebär dock inte att vi
            är nöjda med förslagets utformning. I ett särskilt yttrande som
            vi gör tillsammans med Folkpartiet liberalerna och Kristdemokraterna
            beklagar vi det faktum att det förslag som läggs fram gör att
            sambandet mellan de civilrättsliga reglerna om underhållsbidrag
            och den offentligrättsliga regleringen av underhållsstöd minskar
            i omfattning. I
          </note>
          <note>
            betänkandet Underhållsbidrag och bidragsförskott
          </note>
          <note>
            (SOU 1995:26) diskuteras nämligen den nuvarande samordningen
            mellan systemen och lämnas förslag till olika lösningar för att
            behålla samordningen mellan föräldrabalkens regler och reglerna
            för bidragsförskott, men med undvikande av de nu negativa verkningarna
            av denna samordning.
          </note>
          <note>
            Genom en samtidig beredning av denna utredning och det förslag
            vi nu skall behandla hade flera av de negativa verkningar som
            vi befarar kunnat undvikas.
          </note>
          <note>
            Regeringen hänvisar till att tidsbrist lagt hinder i vägen för
            en sådan samtidig beredning, men denna ursäkt är knappast hållbar.
            Nu kommer den civilrättsliga frågan om underhållsbidrag och umgängesresor
            att behandlas först nästa år, och detta är naturligtvis inte tillfredsställande.
          </note>
          <note>
            Lagutskottet har i sitt yttrande till socialförsäkringsutskottet
            faktiskt gett oss moderater rätt i att det finns en betydande
            risk för att föräldrabalkens grundläggande principer om föräldrars
            underhållsskyldighet gentemot sina barn kommer att urholkas med
            det nu föreliggande förslaget. Att frikoppla reglerna om underhåll
            enligt föräldrabalken helt från bestämmelserna om underhållsstöd
            innebär en risk för att det saknas incitament för parterna att
            i framtiden träffa civilrättsliga avtal om underhållsbidrag. Den
            underhållspliktige föräldern kommer ju inte att betala sin skuld
            till barnet utan till staten. Detta kan komma att innebära att
            fler föräldrar än i dag kommer att söka underhållsstöd, och besparingarna
            riskerar i så fall att bli betydligt mindre än vad som beräknats.
          </note>
          <note>
            Vi moderater anser att det föreliggande förslaget medför så många
            nackdelar att regeringen bör överväga ett nytt förslag och att
            avskaffa hela systemet vid den noggranna uppföljning som har utlovats
            efter dagens beslut. Grundprincipen för barns underhåll skall
            vara att föräldrarna aldrig kan komma ifrån sitt försörjningsansvar.
            För att inte ett avskaffande av bidragsförskottet skall innebära
            att det offentliga ger incitament för separation anser vi att
            socialtjänsten bör pröva de ärenden där den underhållsskyldige
            inte kan betala eller där faderskapet är okänt. Det kommer då
            att bli en inkomstprövning i varje enskilt fall, vilket ger systemet
            en mer fördelningspolitiskt rättvis profil. Stödet kommer att
            gå till dem som bäst behöver det. I de fall då den underhållsskyldige
            inte kan betala adderas skulden på samma sätt som skatteskulder.
            De medel som kommer in går till den kommun som betalat ett eventuellt
            bidrag. Om socialbidrag inte betalas ut, trots att underhållsbidrag
            inte utgetts, kommer pengarna att gå till barnet och inte till
            staten.
          </note>
          <note>
            Vi kan då behålla grundprincipen att pengarna går till de egna
            barnen. Skulden till de egna barnen bör vara den viktigaste av
            alla att betala.
          </note>
          <note>
            Fru talman! Jag yrkar därför bifall till reservation nr 2.
          </note>
          <note>
            Vid utskottets hearing framkom faktiskt från flera håll, inte
            minst från Riksrevisionsverket, att det är en brist att det inte
            förekommer någon behovsprövning mot vårdnadshavarens eller barnets
            ekonomi. Vi moderater anser att det bör förekomma en sådan behovsprövning.
            Det får inte vara så att staten på sätt och vis gynnar familjesplittring
            framför familjer med sammanlevande föräldrar. Vi anser alltså
            att såväl underhållsstödets förskottsdel som utfyllnadsbidraget
            bör behovsprövas. Vi framför detta i reservation nr 3.
          </note>
          <note>
            I den utredning som föregick propositionen föreslogs ett grundavdrag
            om 48 000 kr på den underhållsskyldige förälderns inkomst. Regeringen
            har nu i propositionen halverat detta förbehållsbelopp till
          </note>
          <note>
            24 000 kr. Detta kan resultera i att återbetalningsskyldiga föräldrar
            kan få en skuld som är större än förbehållsbeloppet om det blir
            fråga om indrivning.
          </note>
          <note>
            Vi anser att det är riktigt att den underhållsskyldige föräldern
            själv får behålla mer av sin inkomst och på så vis ges större
            möjligheter att klara både sin försörjning och sin betalningsskyldighet.
            Vi bör inte pressa vederbörande alltför hårt. Detta skulle också
            ge ett ökat utrymme för t.ex. umgängesresor.
          </note>
          <note>
            Det är oroande att regeringen inte tycks vara på det klara med
            vad det framlagda förslaget kan ge för effekter. På s. 55 i propositionen
            sägs att det "går inte att göra någon bedömning av vilka konsekvenser
            de nya reglerna får för de underhållsbidragsskyldiga föräldrarna
            utan att göra beräkningar i ett representativt och tillräckligt
            stort urval av verkliga fall. Någon sådan jämförelse har inte
            gjorts." Det är naturligtvis en brist i förslaget. Vid utskottets
            hearing sade emellertid Riksförsäkringsverkets representant att
            man mycket noga skall följa utvecklingen och att man ganska snart,
            faktiskt redan i början av nästa år, kan ge en säkrare bedömning
            av sparbetinget.
          </note>
          <note>
            Vi redovisar vår uppfattning i reservation nr 9 tillsammans med
            Miljöpartiet.
          </note>
          <note>
            Fru talman! Utöver vad jag nu har sagt har vi moderater uppmärksammat
            utskottet på en fråga som gäller en tidigare dom i Högsta domstolen.
            Vi har fått utskottsmajoriteten med på en skrivning om att beslut
            om återbetalningsskyldighet inte skall meddelas bl.a. i de fall
            när underhållsskyldighet enligt föräldrabalken har fastställts
            i form av ett engångsbelopp.
          </note>
          <note>
            För att övergången till det nya systemet inte skall få orimliga
            konsekvenser, anser utskottet att återbetalningsskyldighet inte
            skall fastställas om domstol konstaterat att annan förmögenhetsöverföring
            har skett till barn som är att jämställa med underhållsbidrag
            i form av ett engångsbelopp, i varje fall då överföringen skedde
            innan det nya förslaget om underhållsstöd trätt i kraft. Det är
            förmodligen inte många ärenden detta gäller, men det är en viktig
            rättssäkerhetsfråga.
          </note>
          <note>
            Vi fäster stor vikt vid att det beslut som vi förmodligen skall
            fatta i morgon kommer att följas upp mycket noga av regeringen.
            Det har ju utlovats i propositionen och också vid vår hearing.
            Det kommer säkert att uppstå en hel del frågetecken, och vissa
            saker måste kanske rättas till under resans gång. Vid ett besök
            hos försäkringskassan i Kristianstad, som jag helt nyligen gjorde
            tillsammans med den moderata socialkommittén, uttalade man oro
            t.ex. över att systemet kunde få mycket negativa effekter när
            det gäller de mest betalningssvaga.
          </note>
          <note>
            Det blir också ytterligare skäl att åter se på ärendet när den
            civilrättsliga lagstiftningen om umgängesrätten kommer på bordet
            nästa år.
          </note>
          <note type="speaker">
            Anf. 185 INGRID SKEPPSTEDT (c):
          </note>
          <note>
            Fru talman! Det är föräldrarna som har det gemensamma ansvaret
            för barnens bästa. Vid en separation är det därför viktigt att
            det ansvaret uppfylls också i fortsättningen. Det handlar om barnets
            vård och fostran, umgänge, fördelningen av det ekonomiska ansvaret
            osv.
          </note>
          <note>
            I det förslag som nu behandlas, om underhållsstöd till barn till
            särlevande föräldrar, föreslås en rad förändringar. Tanken är
            att det skall bli lättare att hantera, men det skall också ge
            stora besparingar till staten.
          </note>
          <note>
            Utgångspunkten är enligt propositionen att det skall bli en mer
            rättvis fördelningsprofil. De med höga inkomster skall betala
            mer, medan de med lägre inkomster skall få en mindre höjning.
            I dag är det litet svårt att se hur detta kommer att slå. Det
            finns farhågor om att de med normallön ändå får en relativt stor
            höjning i jämförelse med en höginkomsttagare.
          </note>
          <note>
            Jag ställer helt upp på att det är båda föräldrarna som har det
            ekonomiska ansvaret för barnens försörjning. Men det får inte
            bli så att den underhållsskyldige inte klarar sin egen försörjning.
            Det här måste noga följas, och eventuella felaktigheter måste
            också kunna rättas till.
          </note>
          <note>
            I Centerpartiet anser vi också att man skall beakta vårdnadshavarens
            inkomster när det skall beviljas utfyllnadsbidrag. Vi anser inte
            att det är statens uppgift att betala ut ett utfyllnadsbidrag
            om vårdnadshavarens inkomster är höga och därmed täcker barnens
            försörjning. I äktenskapet är det ju båda föräldrarnas inkomster
            som går till barnens försörjning.
          </note>
          <note>
            Det här kanske inte blir någon stor besparing för staten, men
            den är värd att beakta. Det handlar också om psykologi.
          </note>
          <note>
            Fru talman! Jag yrkar därmed bifall till reservation 4. För övrigt
            yrkar jag bifall till propositionen.
          </note>
          <note type="speaker">
            Anf. 186 KERSTIN HEINEMANN (fp):
          </note>
          <note>
            Fru talman! En separation mellan två vuxna människor som har
            gemensamma barn är i nästan alla fall en smärtsam och svår process.
            Det är en process som väldigt många människor genomgår i vårt
            moderna samhälle. En hushållsekonomi som fungerar och möjliggör
            att försörja sig själv och det eller de barn föräldrarna har ansvar
            för är en grundläggande förutsättning för att man skall kunna
            förverkliga andra möjligheter i livet. Samhällets stöd till barnfamiljerna
            möjliggör för de allra flesta av dessa familjer att hamna ovanför
            ett fattigdomskriterium.
          </note>
          <note>
            Det nu gällande systemet för samhällets stöd till barn med särlevande
            föräldrar är förknippat med en rad svåra och oönskade problem.
            Konstruktionen med ett garanterat stöd från det allmänna och de
            civilrättsliga reglerna om fastställande av underhållsbidrag leder
            i vissa fall till mycket märkliga konsekvenser.
          </note>
          <note>
            Utformningen medför bl.a. att samhällsstödet blir olika om barnet
            bor hos den av föräldrarna som har den högsta eller lägsta inkomsten,
            trots att föräldrarna enligt föräldrabalken har ett gemensamt
            ekonomiskt ansvar. Om den bidragsansvarige föräldern ökar sin
            inkomst, och därmed borde kunna betala mer än vad som fastställts
            tidigare, har det inte funnits någon anledning att förnya eller
            skriva om avtalet om underhåll, eftersom boföräldern ändå alltid
            är garanterad sina 1 173 kr av staten.
          </note>
          <note>
            De nämnda exemplen är bara några av de brister som finns i dagens
            system. Regeringens proposition är dock ett lovvärt försök att
            åtgärda några av dessa brister. Tyvärr har regeringen valt att
            inte, som tidigare utlovats, redovisa sina ställningstaganden
            till Underhållsbidrags- och bidragsförskottsutredningens betänkande
            SOU 1995:25 samtidigt med förslaget till nya regler för samhällets
            stöd. Vi anser att detta är en allvarlig brist, eftersom den grundläggande
            tankegången bakom dagens system, att föräldrarna har ett gemensamt
            ekonomiskt ansvar för barnen även då föräldrarna inte lever ihop,
            inte bibehålls utan ersätts med att den förälder som inte bor
            ihop med barnet ges en skyldighet mot det allmänna att "återbetala"
            delar av eller hela samhällsstödet.
          </note>
          <note>
            Fru talman! Folkpartiet liberalerna ställer sig avvisande till
            propositionens principiella lösningar och förordar i stället ett
            reformerat system för underhållsbidragets fastställande och förändrade
            regler för det utfyllnadsbidrag som skall utgå till de barn som
            är i behov av ett ekonomiskt stöd utöver barnbidrag och bostadsbidrag.
            Vi ser det som angeläget att det även framdeles kommer att finnas
            ett sådant stöd, så att inte många av boföräldrarna tvingas förlita
            sig på det yttersta skyddsnät som socialbidraget utgör.
          </note>
          <note>
            Vi anser att det är fel, som regeringen nu föreslår, att frikoppla
            ansvaret för den underhållsskyldige föräldern från föräldrarnas
            gemensamma ansvar för barnen - ett ansvar som ju också slås fast
            i föräldrabalken. Det är enligt vår mening detta gemensamma ansvar
            som skall vara gällande även om båda föräldrarna inte bor ihop
            med barnet.
          </note>
          <note>
            I regeringens förslag är det dessutom så att den underhållsskyldige
            föräldern inte betalar sin del av underhållsstödet till barnet
            utan "återbetalar" det till försäkringskassan. Att den underhållsskyldige
            föräldern betalar till kassan kan vara motiverat av flera skäl,
            exempelvis av administrativa skäl, men det bör inte vara förstahandslösningen.
            Det är, som några remissinstanser påpekat, bättre om föräldern
            betalar direkt till det egna barnet och inte till en myndighet.
          </note>
          <note>
            Utöver dessa grundläggande invändningar mot regeringens förslag
            finns ett antal brister i propositionen - något som även en del
            av remissinstanserna påpekat. Det är bl.a. följande:
          </note>
          <note>
            - att inte den ekonomiska förmågan hos boföräldern beaktas vid
            utbetalning av samhällsstödet,
          </note>
          <note>
            - att inte ställning tas till umgängesresor,
          </note>
          <note>
            - att inte återbetalningsskyldighet fastställs och dessutom räntebeläggs
            trots att beloppen inte går att driva in på grund av underhållsförälderns
            bristande ekonomiska resurser,
          </note>
          <note>
            - att oklarhet råder när man skall använda föräldrabalkens bestämmelser
            vid beräkning av underhållsbidrag, samt
          </note>
          <note>
            - att fler föräldrar hamnar inom systemet.
          </note>
          <note>
            Fru talman! Vår utgångspunkt är densamma som föräldrabalkens,
            dvs. föräldrarnas gemensamma ansvar för sina barn och den gemensamma
            ekonomiska skyldigheten att sörja för barnens ekonomiska behov.
          </note>
          <note>
            När föräldrarna av någon anledning inte klarar att sörja för
            sina barn upp till den nivå som Socialstyrelsen enligt Konsumentverkets
            beräkningar har kommit fram till är rimliga schablonbelopp, är
            det dock det allmännas ansvar att gå in och försörja barnen så
            att de når upp till den rimliga försörjningsnivån. Detta stöd
            skall dock inte vara generellt utan behovsprövat, eftersom det
            förhoppningsvis endast kommer att behöva användas mer sparsamt
            än i dagens system.
          </note>
          <note>
            Vi förordar en modell som tar hänsyn till behoven och där utfyllnadsbidraget
            just fyller ut den del mellan barnets behov och vad de båda föräldrarna
            och eventuella styvföräldrar kan betala. Vi tycker dock att det
            är riktigt att skärpa kravet på återbetalning, som föreslås i
            propositionens avsnitt 5.5. Det är även viktigt att skärpa bestämmelserna
            om styvföräldrars ekonomiska ansvar för sina styvbarn, så att
            de gäller även för situationer där de biologiska föräldrarnas
            ekonomiska insatser inte räcker för att ge barnet en försörjning
            motsvarande den nivå dagens bidragsförskott ger.
          </note>
          <note>
            Vi förordar att den nuvarande modellen för beräkning av underhållsbidrag
            ersätts med den modell som förespråkas i betänkandet SOU 1995:26,
            en s.k.
          </note>
          <note>
            nettokvotdelningsmodell. När underhållsstödet till barnet skall
            bedömas måste man utgå från barnets behov. Detta behov bör man
            som i dag beräkna utifrån schabloner som motsvarar vad ett barn
            i en viss ålder kostar.
          </note>
          <note>
            Utfyllnadsbidrag bör inte utgå om barnet på grund av egna inkomster
            eller tillgångar saknar behov av underhåll från föräldrarna. Ej
            heller bör utfyllnadsbidrag utgå om föräldrarna själva har förmåga
            att försörja sina barn. Vi anser också att ansvaret för en make/maka
            inte får gå före ansvaret för barnet, därför skall inte makes
            eller sambos försörjningsbehov beaktas när förbehållsbeloppet
            bestäms.
          </note>
          <note>
            Likaså är det vår uppfattning att förbehållet för hemmavarande
            barn skall avskaffas. Det finns enligt vår mening ingen anledning
            till att barn skall särbehandlas, hemmavarande barn och icke hemmavarande
            barn skall inte behandlas olika.
          </note>
          <note>
            Som jag tidigare nämnt anser vi att en behovsprövad modell för
            utfyllnadsbidraget är motiverad på detta område i stället för
            en generell modell. En sådan modell måste ta sin utgångspunkt
            i barnets behov av underhåll från föräldrarna. Har barnet egna
            inkomster eller föräldrarna sådana ekonomiska resurser att de
            kan försörja sina barn själva skall inte rätten till utfyllnadsbidrag
            prövas. Har man däremot inte denna försörjningsmöjlighet skall
            rätten till utfyllnadsbidrag prövas. Det bör då motsvara skillnaden
            mellan barnets behov av underhåll och vad föräldrarna skall skjuta
            till enligt bestämmelserna i föräldrabalken.
          </note>
          <note>
            Först beaktas barnets behov av underhåll, sedan beaktas underhållsbidraget,
            därefter beaktas boförälderns andel av försörjning och sedan bedöms
            det om det föreligger en brist eller ej.
          </note>
          <note>
            Fru talman! Sammanfattningsvis innebär våra principer att barn
            är föräldrars gemensamma ansvar även efter en separation mellan
            föräldrarna. Samhällets stöd till barn med särlevande föräldrar
            bör inskränkas till ett behovsprövat utfyllnadsbidrag. Underhållsbidraget
            bör beräknas efter den s.k. nettokvotsmodellen. Vissa förbehåll
            bör avskaffas. Jag anser därför att regeringen bör återkomma till
            riksdagen med en ny proposition som utgår från de principer för
            stöd till barn till särlevande föräldrar som vi har redovisat
            i vår motion Sf27.
          </note>
          <note>
            Fru talman! Jag yrkar därmed bifall till vår reservation nr 1.
          </note>
          <note type="speaker">
            Anf. 187 MARIE ENGSTRÖM (v):
          </note>
          <note>
            Fru talman! Jag är ny här i riksdagen och har därför inte när
            det gäller förslaget om underhållsstöd deltagit i hela processen
            fram till dagens debatt och beslut. Diskussionen om underhållsstöd
            tycker jag i mångt och mycket har inriktats på ekonomiska frågor
            och möjligheten att hitta godtagbara tekniska lösningar. Men jag
            skulle ändå vilja börja med att prata om barnen.
          </note>
          <note>
            75 % av alla barn i Sverige lever med båda föräldrarna. Det är
            alltså ca 25 % som inte lever med båda föräldrarna. Enligt barnombudsmannen
            skulle det röra sig om drygt 470 000 barn i vårt land. Det är
            alltså många barn som varje år får uppleva att föräldrarna går
            isär. Det är naturligtvis en mycket uppskakande upplevelse för
            barnet. Många kan uppleva att hela deras världsbild och trygghet
            rasar samman. Vi vet också att barnen efter en skilsmässa i många
            fall tappar kontakten med någon av föräldrarna.
          </note>
          <note>
            Det är viktigt att barn blir sedda, att man verkligen lyssnar
            till dem och tar till sig deras behov. Vid en skilsmässa fokuseras
            mycket kring föräldrarnas situation, t.ex. när det gäller ekonomiska
            frågor eller praktiska problem. Det är ingenting som vi skall
            skuldbelägga föräldrarna för, en separation är också ett mycket
            stort ingrepp i deras liv. Men jag vill ändå ta upp vikten av
            att barnen blir sedda utifrån det faktum att det i dag görs väldigt
            stora nedskärningar i kommuner och landsting. I skolan minskar
            man på elevvårdande insatser eller tar bort dem helt. Större klasser
            och minskade resurser inverkar inte bara menligt på undervisningsresultatet
            utan också på skolans möjlighet att uppmärksamma barn som är i
            behov av hjälp och stöd. Inom landstingets verksamhet får de barnoch
            ungdomspsykiatriska klinikerna allt svårare att med krympande
            budgetar svara mot ett ökat behov.
          </note>
          <note>
            Regeringen lade i samband med höstens budget fram en s.k. barnbilaga
            kallad Barn i dag. Även om den inte riktigt kunde leva upp till
            att vara en konsekvensanalys av de senaste årens politiska beslut,
            uppfattar jag den som ett försök att föra in barnens perspektiv
            i de olika frågorna. I fråga om underhållsstöd tycker jag därför
            att en belysning av det här slaget har sin givna plats.
          </note>
          <note>
            Fru talman! Vänsterpartiet har deltagit i arbetet med det nya
            underhållsstödet. Vi ställer oss bakom grundprinciperna i det
            förslag som finns i betänkandet, alltså att betalning av underhållsstöd
            kopplas till den underhållsskyldiges betalningsförmåga och att
            detta är en angelägenhet mellan staten och den underhållsskyldige.
            Vi är dock mycket tveksamma till om sparmålet som satts upp verkligen
            kan uppfyllas. Det har vi påpekat i flera sammanhang.
          </note>
          <note>
            Det är väldigt viktigt att en fortlöpande uppföljning görs av
            reformen, inte minst för att vi skall kunna förvissa oss om att
            underhållsskyldiga med lägre inkomster inte får en alltför tung
            börda att bära. Det måste finnas utrymme att göra justeringar
            för att få systemet så fördelningspolitiskt rättvist som möjligt.
          </note>
          <note>
            Vänsterpartiet har flera gånger påpekat detta i arbetet med reformen.
            Nu finns skrivningar i betänkandet om att reformens effekter på
            föräldrarnas ekonomiska situation måste följas upp. Det är oerhört
            viktigt att detta görs, för syftet med reformen är att poängtera
            båda föräldrarnas ansvar för barnets försörjning, inte stjälpa
            någon. I så fall vore reformen helt förkastlig, inte minst utifrån
            barnens synvinkel.
          </note>
          <note>
            Det är tråkigt att frågan om umgängesresor inte har behandlats
            i samband med underhållsstödet.
          </note>
          <note>
            Kostnader för resor kan naturligtvis få stor betydelse för föräldrarnas
            ekonomiska situation. Men brådskan att av besparingsskäl lägga
            fram ett förslag har tydligen gjort att detta inte har kunnat
            beaktas. Det är bara att beklaga. Då detta kommer att behandlas
            - det blir förmodligen nästa år - måste vi hitta en lösning där
            ekonomin aldrig får lägga hinder i vägen för att barnet skall
            kunna upprätthålla en god kontakt med den förälder som inte bor
            på barnets bostadsort.
          </note>
          <note>
            Fru talman! I propositionen sägs att försäkringskassan årligen
            bör pröva den underhållsskyldige förälderns återbetalningsförmåga
            och anpassa förmågan till aktuella förhållanden. Vi har inget
            att erinra mot detta, men lika självklart tycker vi att det vore
            att det utbetalda underhållsstödet indexuppräknades.
          </note>
          <note>
            Vidare har vi synpunkter på preskriptionstiden, eftersom reformen
            betonar båda föräldrarnas ansvar att bidra till sina barns försörjning
            vill vi utsträcka preskriptionstiden till att gälla tills dess
            den underhållsskyldige går i pension.
          </note>
          <note>
            Försäkringskassorna måste också få en mer aktiv del i arbetet
            med att förebygga fusk. I dag får man många gånger lita på helt
            anonyma angivelser. Vi anser inte att det är en lyckad utveckling.
            Vänsterpartiet kommer i samband med att budgetpropositionen behandlas
            att föreslå ökade resurser till försäkringskassorna.
          </note>
          <note>
            Fru talman! Jag är nu tillbaks där jag började, hos barnen. Vi
            får aldrig i den här debatten, som handlar om att fördela försörjningsbördan
            rättvist mellan föräldrarna, glömma bort barnen. Vi måste kunna
            leva oss in i hur det känns att ha en förälder som bor långt bort
            från den egna bostadsorten. När frågan om umgängesresor kommer
            upp hoppas jag att vi blir överens om att det inte skall finnas
            några hinder för att barnet skall kunna umgås med den förälder
            som bor bortanför bostadsorten. Vi måste också kunna leva oss
            in i hur det känns både för barnen och föräldrarna i hushåll där
            tillgångarna är knappa och besök hos socialen blir allt vanligare.
            Som bekant tvingas alltfler ensamföräldrar, men också alltfler
            ensamboende, att uppsöka kommunernas socialkontor. Att komma till
            rätta med dessa problem kräver i och för sig sin egen mässa, men
            jag tycker att det finns all anledning att de här problemen nämns
            här.
          </note>
          <note>
            Fru talman! Jag vill yrka bifall till reservation 6
          </note>
          <note>
            och reservation 11.
          </note>
          <note type="speaker">
            Anf. 188 RAGNHILD POHANKA (mp):
          </note>
          <note>
            Fru talman! I FN:s barnkonvention framhålls att i alla åtgärder
            som på något sätt berör barn skall barnets bästa komma i främsta
            rummet. Vid en separation mellan ett barns två föräldrar är det
            avgörande att föräldrar och samhälle tillsammans orkar hålla barnets
            behov centrala.
          </note>
          <note>
            Så vad har ett barn behov av vid en separation?
          </note>
          <note>
            Jo, att kunna hålla kontakten med båda sina föräldrar.
          </note>
          <note>
            Det är naturligtvis vad barnet helst av allt vill. Därför anser
            Miljöpartiet att den nya lag om underhållsstöd som regeringen
            presenterat på alla plan måste genomsyras av ett barnperspektiv.
            En väg att uppnå detta är att undersöka hur den nya lagens innehåll
            på punkt efter punkt kommer att möjliggöra eller försvåra för
            ett barn att få ett tillfredsställande umgänge med sina föräldrar.
          </note>
          <note>
            Alltför få föräldrar i vårt land har i dag möjlighet att efter
            en separation fullgöra sin försörjningsplikt gentemot sina barn.
            Därför finns i flertalet separationer där barn är inblandade även
            försäkringskassan och kanske familjerättsbyrån inblandade som
            tredje eller fjärde part.
          </note>
          <note>
            Dagens system med parallella processer för fastställande av bidragsförskott
            och underhållsbidrag har under en längre tid fungerat otillfredsställande.
            T.ex.
          </note>
          <note>
            har RRV funnit att ett omfattande statligt stöd utgår till barn
            vars föräldrar egentligen har förmåga att fullt ut försörja sina
            barn. Enligt RRV gäller detta så många som 38 % av samtliga underhållsskyldiga.
          </note>
          <note>
            Lagen om underhållsstöd är därför i stort sett en betydande förbättring.
            I den nya lagen betonas föräldraansvaret ytterligare, och samtliga
            led i den svåröverskådliga procedur som det är att söka, fastställa
            och erhålla underhållsbidrag och bidragsförskott förenklas. Vi
            ställer oss därför i huvudsak bakom regeringens förslag, men vi
            kommer att förtydliga vår inställning på ett antal punkter. Ett
            helt nytt system som den lag som nu föreslås kräver en noggrann
            uppföljning så att eventuella barnsjukdomar inte tillåts bli permanenta.
          </note>
          <note>
            Regeringen har lovat att återkomma med förslag om hur situationen
            skall lösas för föräldrar som dras med höga resekostnader för
            att kunna ha umgänge med sina barn. Det är viktigt att regeringen
            skyndsamt belyser problemet. Om föräldraansvaret skall poängteras
            så att de underhållsskyldiga i ökad omfattning får betala högre
            belopp än i dag kan eventuellt möjligheterna till umgänge med
            barnet riskeras. Den del av överskottet som tas i anspråk för
            att erlägga underhållsstöd får inte medföra att den underhållsskyldige
            efter fullgörandet av sina ekonomiska plikter inte har möjlighet
            att betala resa och uppehälle för sitt barn så att de faktiskt
            kan träffas. Detta gäller i allra högsta grad barn som är så små
            att de måste antingen hämtas eller åtföljas av boendeföräldern.
          </note>
          <note>
            Där samhället har ett starkt intresse av att se till att föräldrar
            själva klarar av att försörja sina barn har samhället också en
            moralisk skyldighet att skydda ett kanske redan ömtåligt förhållande
            mellan förälder och barn. För förskolebarn är dessutom kvalitet
            i umgänget överensstämmande med kvantitet i tid. Ett stort ansvarstagande
            från föräldrarnas sida, t.ex. i form av växelvis boende, skall
            därför på alla vis underlättas där det är möjligt.
          </note>
          <note>
            Fru talman! I den promemoria som ursprungligen presenterade förslaget
            om ett nytt underhållsstöd låg det grundavdrag som den underhållsskyldige
            skall få göra innan underhållsstödets storlek beräknas på
          </note>
          <note>
            48 000 kr per år. I regeringens lagförslag har beloppet halverats.
            Detta drabbar främst underhållsskyldiga med låga inkomster. Miljöpartiet
            anser att det ursprungligen föreslagna grundavdraget ger underhållsskyldiga
            i de lägre inkomstskikten möjlighet att med det överskott som
            uppstår skapa ekonomiskt utrymme för resor och umgänge med barnen.
            Vi anser därför att promemorians ursprungliga grundavdrag på
          </note>
          <note>
            48 000 kr per år måste ersätta regeringens förslag.
          </note>
          <note>
            Regeringens förslag innebär att den underhållsskyldige skall
            betala ett visst bidrag som andel av sin bruttoinkomst. Detta
            har emellertid en allvarlig nackdel för de fall där omkostnaderna
            för inkomstens förvärvande är höga och där således den beskattningsbara
            inkomsten är avsevärt lägre. Det kan t.ex.
          </note>
          <note>
            gälla dem som bor i glesbygd och som måste göra långa pendlingsresor
            för att kunna försörja sig. Regeringen bör därför pröva om underhållsstödet
            i stället skall beräknas som andel av beskattningsbar inkomst.
          </note>
          <note>
            Vi har inget yrkande här, men det är något man bör fundera på.
            Eventuellt borde även studieskulder medföra rätt till avdrag på
            liknande sätt.
          </note>
          <note>
            Regeringens förslag innebär att den bidragsskyldige föräldern
            får betala mer i underhållsstöd om hans eller hennes inkomster
            ökar och mindre om inkomsten minskar. Det är självklart och tydligt
            och därför bra.
          </note>
          <note>
            Det är också bra att hänsyn tas till barnens inkomst vid beräkning
            av det underhållsstöd som den bidragsskyldige föräldern skall
            betala. Även boförälderns inkomster kan dock förändras, och om
            de förändras mycket bör man ta hänsyn till detta. Vi anser att
            det finns starka skäl för att närmare pröva om inte boförälderns
            inkomst skulle påverka den bidragsskyldiges underhållsstöd.
          </note>
          <note>
            Det här betänkandet är väldigt tekniskt, men det är viktigt att
            man talar tydligt om de här sakerna.
          </note>
          <note>
            Slutligen vill jag bara säga att det känns bra att vi nu skall
            förändra ett system som alltför länge bäddat för godtycke. Uppföljningen
            av utgivet underhållsstöd blir rättvisare. Återbetalningen blir
            schabloniserad.
          </note>
          <note>
            Vad vi i Miljöpartiet hade velat förbättra i lagförslaget är
            fördelningsprofilen. Ett höjt grundavdrag hade förbättrat förslaget
            ur de lågavlönades synvinkel. Men vi får nog anledning att återkomma
            i frågan, och till dess är dagens lagförslag ett steg på rätt
            väg.
          </note>
          <note>
            Jag står bakom samtliga reservationer där Miljöpartiet är med
            men yrkar bifall endast till reservation
          </note>
          <note>
            5 och 9.
          </note>
          <note type="speaker">
            Anf. 189 ROSE-MARIE FREBRAN (kd):
          </note>
          <note>
            Fru talman! Förslaget om underhållsstöd till barn till särlevande
            föräldrar har som jag ser det både plus och minus i sig. När man
            går igenom förslaget har man alltså anledning att på sina håll
            skriva plus i kanten och på sina håll minus. Eftersom det alltid
            är trevligt att vara positiv vill jag börja med att tala om var
            jag tycker att man har anledning att sätta plus.
          </note>
          <note>
            En viktig sak är att det ger rätt signal om att föräldrarna själva
            har det ekonomiska ansvaret för sina barn. Som mamma och pappa
            har man föräldraansvaret, och det inkluderar det ekonomiska. Det
            är inte staten eller kommunen utan det är man själv som i första
            hand har ansvaret.
          </note>
          <note>
            Ett annat plus med förslaget är att man kommer till rätta med
            de negativa verkningar vi har i dag av samordningen mellan reglerna
            om underhållsbidrag och reglerna för bidragsförskott.
          </note>
          <note>
            Ett annat plus är att man uppnår en besparing i statens finanser.
            Jag tror att man kan ha anledning att känna viss osäkerhet om
            huruvida den besparing uppnås som regeringen har förutskickat,
            men en besparing blir det. Det är också positivt.
          </note>
          <note>
            En annan sak som är positiv med förslaget, fru talman, är att
            det är ett enkelt system. Det ser jag som en av de stora fördelarna
            med det. Man kan som förälder sitta hemma vid köksbordet och räkna
            ut vad man faktiskt blir skyldig att betala - om man nu går in
            under det här regelsystemet. Vi skall nämligen också ha klart
            för oss att det inte är det här man skall ta till i första hand.
            Det är bara om man som separerande föräldrar inte kan komma överens
            och göra upp med varandra om hur man skall dela på det ekonomiska
            ansvaret som man skall kunna gå in under det här.
          </note>
          <note>
            Vad är det då som jag och vi kristdemokrater tycker är negativt
            med det här? Vad har vi för minus i kanten? Jo, det har vi speciellt
            för att man inte tar hänsyn till vårdnadshavarens ekonomi. Det
            blir skärpta krav på underhållsskyldiga, men trots detta, trots
            de stora krav som läggs på underhållsskyldiga, kommer ändå staten
            att betala ut pengar till boföräldrar som inte har något behov
            av det.
          </note>
          <note>
            Vi kristdemokrater är kritiska till att ett utfyllnadsbidrag
            skall utgå även när behov inte föreligger.
          </note>
          <note>
            Detta kan inte vara rätt signal med de ekonomiska omständigheter
            som vi lever under när det gäller statsfinanserna.
          </note>
          <note>
            Vi accepterar alltså att en förälder alltid skall betala när
            han eller hon kan, oavsett om den andra föräldern tjänar miljoner.
            Det spelar ingen roll. Man skall ha ett föräldraansvar. Men staten
            skall inte betala utfyllnad när det inte behövs. Det vänder vi
            oss verkligen starkt emot. Det är då naturligtvis viktigt att
            man kan införa ett sådant system utan att man får höga marginaleffekter
            och höga administrationskostnader, men det är också viktigt att
            vi har ett system som kan vara legitimt och som vi kan uppleva
            som rättvist.
          </note>
          <note>
            Därför är det här en mycket viktig fråga.
          </note>
          <note>
            Jag yrkar därför bifall till reservation 4.
          </note>
          <note>
            Det finns också andra brister. Vi har velat göra en del tillkännagivanden
            till regeringen också på andra punkter. Vi ser det som en stor
            brist att regeringen inte har tagit tag i resekostnadsfrågorna,
            och vi har i vår reservation velat påpeka vikten av att mycket
            skyndsamt komma tillbaka till riksdagen med det. Det får nämligen
            inte ske att en underhållsskyldig inte har råd att utnyttja sin
            umgängesrätt på grund av höga resekostnader. Här kan vi inte vänta
            länge, utan här måste en snabb lösning komma till stånd. Det är
            barnets behov av kontakt med och närhet till den underhållsskyldige
            föräldern som måste stå i centrum.
          </note>
          <note>
            Vi diskuterar också i vår motion frågan om kostnader för barn
            i olika åldrar. Kostar de lika mycket?
          </note>
          <note>
            Ja, säger en del, om man räknar in barnomsorgskostnader. Nu har
            alla inte den typen av kostnader; det är inte 100 % av barnen
            för vilka man har barnomsorgskostnader. Men vi menar att det finns
            särskild anledning att titta på ensamstående med tonårsbarn. De
            kan ha stora problem eftersom tonårsbarnen inte har möjlighet
            att bidra med inkomst under sommarmånaderna när man inte har något
            stöd från det allmänna.
          </note>
          <note>
            En annan mycket viktig fråga som jag vill ta upp är uppföljningen.
            Där har vi också en reservation som jag yrkar bifall till, reservation
            nummer 8.
          </note>
          <note>
            Vi anser nämligen att det är en stor brist att regeringen inte
            har gjort den typ av undersökningar som gör att man i förväg kan
            uttala vilka konsekvenser detta får. Här sätter vi faktiskt -
            det måste man erkänna - ett försökssystem i sjön, och så får vi
            se efteråt vilka konsekvenserna blir. Detta är inte bra, men som
            litet oppositionsparti har man inte utredningsresurser för att
            lägga fram ett alternativt förslag som man kan vara säker på är
            bra. Därför ställer jag ändå, med tvekan, upp på det här, men
            jag vill uttala en kraftfull reservation när det gäller uppföljningen.
            Här når vi inte de fördelningspolitiska målen. Här gäller det
            att regeringen kommer med justeringar när man har sett vilka konsekvenserna
            blir.
          </note>
          <note>
            Anf. 190 MARGARETA
          </note>
          <note type="speaker">
            ISRAELSSON (s):
          </note>
          <note>
            Fru talman! "Konventionsstaterna skall göra sitt bästa för att
            säkerställa erkännandet av principen att båda föräldrarna har
            gemensamt ansvar för barnets uppfostran och utveckling. - - -
            Barnets bästa skall för dem komma i första rummet". Så står det
            i barnkonventionens artonde artikel.
          </note>
          <note>
            Jag tycker det finns anledning att börja där när vi debatterar
            samhällets ansvar för underhållsstöd till barn med särlevande
            föräldrar. Det måste vara utgångspunkten för vår diskussion här
            i dag - det har ju också glädjande nog de tidigare inläggen visat
            - att det är föräldrarna som har ansvar för sina barn. Lägg särskilt
            märke till vad konventionen säger om att ansvaret för barnets
            bästa skall komma först.
          </note>
          <note>
            Vid en separation är det mycket man skall lösa.
          </note>
          <note>
            Föräldrarna skall komma överens om vem som skall ha ansvar för
            omvårdnaden av barnet. För enkelhetens skull talar jag om barnet,
            men det är ju viktigt att komma ihåg att det ofta handlar om flera
            barn. Det blir emellertid allt vanligare med gemensam vårdnad.
          </note>
          <note>
            Då en förälder får ensam vårdnad skall man också bestämma om
            formerna för barnets umgänge med den andre föräldern.
          </note>
          <note>
            Avslutningsvis skall föräldrarna avgöra hur man gemensamt skall
            bidra till barnets försörjning och hur mycket den underhållsskyldige
            föräldern skall bidra med. Om föräldrarnas ekonomiska ansvar säger
            barnkonventionens tjugosjunde artikel följande:
          </note>
          <note>
            "Föräldrar eller andra som är ansvariga för barnet har, inom
            ramen för sin förmåga och sina ekonomiska resurser, huvudansvaret
            för att säkerställa de levnadsvillkor som är nödvändiga för barnets
            utveckling."
          </note>
          <note>
            Detta är utgångspunkten. Föräldrarna har ansvaret för att lösa
            frågor om vårdnad, umgänge och underhåll.
          </note>
          <note>
            Om föräldrarna däremot inte kan ta sitt ansvar för barnets bästa
            och komma överens, då kommer frågan i ett helt annat läge. De
            stora och svåra frågorna i en sådan situation är frågorna om vårdnad
            och umgänge.
          </note>
          <note>
            Dem skall vi emellertid inte diskutera här i dag, även om det
            ibland kan kännas svårt att undvika det. De frågorna får vi återkomma
            till när Justitiedepartementet har kommit med sin proposition.
          </note>
          <note>
            Jag har i samband med utskottets behandling av frågan uttalat
            att det naturligtvis är beklagligt att de båda frågorna inte kan
            behandlas i ett sammanhang, även om propositionerna skulle gå
            till olika utskott.
          </note>
          <note>
            Nu har moderater, folkpartister och kristdemokrater samlat sig
            till ett gemensamt yttrande där man säger samma sak - dock med
            en stor skillnad. Regeringens ursäkt att tidsbrist gjort detta
            omöjligt är enligt vår uppfattning inte hållbar, säger man. Den
            centrala frågan i det här sammanhanget är ju att vi med detta
            betänkande de facto skall genomföra en besparing. De viktiga frågorna
            om vårdnad och umgänge bör inte hastas på av denna anledning.
          </note>
          <note>
            Samtidigt känns det märkligt att konstatera att samma parti som
            vill avskaffa ett system med underhållsstöd - moderaterna - samtidigt,
            i samma yttrande, uttalar att staten borde gjort ett åtagande
            vad gäller umgängesresorna. Det får jag inte att gå ihop, men
            umgängesresorna skall jag be att få återkomma till.
          </note>
          <note>
            Fru talman! Statens ansvar med anledning av regeringens proposition
            gäller ett ekonomiskt åtagande.
          </note>
          <note>
            Det handlar om barnets ekonomiska trygghet vid föräldrarnas separation.
            När föräldrarna inte förmår lösa situationen eller då den underhållsskyldige
            föräldern inte fullgör sin skyldighet att betala för barnets underhåll,
            då träder samhället in och då garanteras barnets ekonomiska trygghet.
            Det sker genom att boföräldern ansöker om underhållsstöd. Så är
            det i det nuvarande systemet och så blir det också med det förslag
            vi skall besluta om i morgon.
          </note>
          <note>
            Bidragsförskottssystemet har utretts vid ett flertal tillfällen
            de senaste 15 åren, först av Ensamförälderkommittén 1983, sedan
            av Riksdagens revisorer i mitten av 1980-talet följt av Underhållsbidragskommittén
            1987 och slutligen av Underhålls- och bidragsförskottsutredningen
            1995. Alla kom de med olika förslag för att komma till rätta med
            de brister som länge varit uppenbara i det nuvarande systemet.
          </note>
          <note>
            I det nuvarande systemet kan, som tidigare påpekats, föräldrarna
            vältra över en del av ansvaret för barnets ekonomiska försörjning
            på staten. Det sker genom att föräldrarna fastställer för låga
            underhållsbidrag med utgångspunkt från sina ekonomiska möjligheter.
            Hela 34 % av alla underhållsbidrag är i dag satta till 0 kr. Det
            genomsnittliga underhållsbidraget ligger så lågt som på knappt
            500 kr. Det skall jämföras med dagens bidragsförskott på 1 173
            kr, en nivå som blir densamma för underhållsstödet. I dag blir
            det staten som får träda in i många fall - oavsett vad den underhållsskyldige
            föräldern tjänar.
          </note>
          <note>
            Ett annat problem är att underhållsstöden inte omprövas tillräckligt
            ofta i dagens system. En underhållsskyldig förälder kan ha fått
            betydligt förbättrad ekonomi utan att det för den skull avspeglar
            sig i det underhåll som han eller hon är skyldig att betala.
          </note>
          <note>
            I dagens system har därtill barn rätt till bidragsförskott så
            snart de inte lever med båda sina föräldrar oavsett om barnet
            behöver bidraget eller ej. Ingen hänsyn tas nämligen till om barnet
            har egen förmögenhet eller egna inkomster.
          </note>
          <note>
            Dessa brister kommer nu i långa stycken att kunna rättas till.
            Med regeringens förslag till nytt underhållssystem får vi ett
            system där det för det första tydligt framhålls att det är föräldrarna
            som har ansvaret för barnets försörjning, där den underhållsskyldige
            för det andra bättre kan överblicka vilka ekonomiska förpliktelser
            han eller hon har, och där det för det tredje tas hänsyn till
            att det blir allt vanligare att barn bor växelvis hos föräldrarna.
          </note>
          <note>
            Detta till trots vill jag ändå understryka att när vi nu får
            ett nytt system bör det noga följas upp i alla sina delar. Det
            är också något som tydligt markeras i utskottets betänkande och
            som flera av talarna har pekat på. Låt mig här understryka behovet
            av en uppföljning när det gäller inte minst storleken på det avdrag
            som den bidragsskyldige föräldern får göra och vilka procentsatser
            som bör gälla. Utskottet har tydligt sagt att det är viktigt att
            det sker en uppföljning av reformen när det gäller föräldrarnas
            ekonomiska situation.
          </note>
          <note>
            Fru talman! Det är viktigt att barn har sin försörjning tryggad
            även när föräldrarna är skilda. Men det är minst lika viktigt
            att barnen får fortsätta att träffa båda sina föräldrar.
          </note>
          <note>
            Huvudregeln är numera att föräldrarna skall ha gemensam vårdnad
            om barnen. Det är ett uttryck för att vi på alla sätt vill underlätta
            nära och täta relationer mellan barn och föräldrar.
          </note>
          <note>
            I det sammanhanget har frågan om umgängesresor kommit upp. Det
            bästa är naturligtvis att föräldrarna kan komma överens och dela
            på dessa kostnader. Men om så inte sker kan vissa föräldrar av
            ekonomiska skäl tvingas avstå från att träffa sina barn i den
            utsträckning eller med den regelbundenhet som de önskar.
          </note>
          <note>
            I det nuvarande systemet tas viss hänsyn till kostnader för umgängesresor.
            När så inte längre kommer att ske vill socialförsäkringsutskottet,
            i likhet med både lagutskottet och socialutskottet, understryka
            behovet av att den frågan får en lösning. Regeringen säger också
            i propositionen att den kommer att ta upp frågan om resekostnader
            i samband med frågorna om umgänge i en proposition nästa år på
            grundval av
          </note>
          <note>
            Vårdnadstvistutredningens betänkande.
          </note>
          <note>
            Det finns skäl att efter dagens inlägg notera att utskottet egentligen
            är överens om i vilken riktning en utveckling av underhållsstödet
            bör gå. Ett klart undantag från det utgör emellertid Moderaterna,
            som hellre ser en avveckling.
          </note>
          <note>
            Fru talman! Nu har jag talat mycket om boföräldrar och underhållsskyldiga
            föräldrar. I grund och botten handlar det dock om barnets rätt
            till sina föräldrar och inte tvärtom. När jag nu yrkar bifall
            till hemställan i utskottets betänkande och avslag på samtliga
            reservationer ber jag att få avsluta med en stunds eftertanke.
            Jag läser några rader av Khalil
          </note>
          <note>
            Gibran när han talar om barnen i boken Profeten.
          </note>
          <note>
            "Era barn är inte era barn.
          </note>
          <note>
            De är söner och döttrar av Livets längtan efter sig själv.
          </note>
          <note>
            De kommer genom er men inte från er.
          </note>
          <note>
            Och fastän de lever hos er, tillhör de er ändå inte."
          </note>
          <note type="speaker">
            Anf. 191 GULLAN LINDBLAD (m):
          </note>
          <note>
            Fru talman! Jag vill först uttrycka vår uppskattning över att
            ansvarigt statsråd är närvarande i kammaren när vi behandlar detta
            ärende som är oerhört betydelsefullt för många. Det som har påtalats
            från flera håll, nämligen att det är barnets bästa som vi skall
            ha för ögonen när vi fattar beslut i denna fråga, tycker jag är
            mycket viktigt att understryka. Det är precis som
          </note>
          <note>
            Margareta Israelsson sade, att vi alla i grund tycker att det
            har gått åt rätt håll när det gäller detta förslag, och de flesta
            av oss ställer oss bakom det. Men det finns många skönhetsfläckar,
            och det är väl det som vi från olika partier har påtalat i våra
            reservationer.
          </note>
          <note>
            Jag vill fråga utskottsmajoritetens företrädare eller ansvarigt
            statsråd varför det var så omöjligt att samordna dessa två lagstiftningar,
            dels den offentligrättsliga, som vi nu behandlar, och den civilrättsliga.
            Det skulle väl ha varit möjligt att påskynda behandlingen av den
            civilrättsliga delen, så att vi hade kunnat göra en samordnad
            bedömning. Eventuellt hade vi kunnat behålla samordningen mellan
            de två systemen utan att de negativa verkningar som vi ser i dag
            hade förelegat. Men varför var detta omöjligt? Det vill jag gärna
            ha ett svar på.
          </note>
          <note>
            Anf. 192 MARGARETA
          </note>
          <note type="speaker">
            ISRAELSSON (s):
          </note>
          <note>
            Fru talman! Jag tycker att utskottets vice ordförande nästan
            gav svar på sin egen fråga. Det är naturligtvis så att när vi
            nu skall göra denna besparing skall vi inte skynda på med de andra
            åtgärderna som egentligen, vilket jag sade i mitt anförande, är
            så mycket viktigare.
          </note>
          <note>
            Däremot är jag förvånad över att moderata företrädare nu väljer
            att glida över på frågan om samordningen i stället för att tydligare
            förklara varför de både vill utveckla och avveckla ett förslag.
            De reserverar sig för frågor som drar åt olika håll. Först säger
          </note>
          <note>
            Gullan Lindblad att Moderaterna ställer sig bakom dessa besparingar.
            Men å andra sidan säger hon att det är synd att grundavdraget
            inte är 48 000 kr i stället för 24 000 kr. Med mina matematiska
            kunskaper innebär detta ökade kostnader. Moderaterna säger i sin
            reservation att det inte är en uppgift för skattebetalarna att
            betala för barnets försörjning. Det skall föräldrarna göra. Men
            om de inte gör det skall skattebetalarna gå in med socialbidrag.
            Och egentligen vore det, enligt Moderaterna, bäst om ett sådant
            system helt avskaffades.
          </note>
          <note>
            Jag tycker att den frågan vore intressantare att få klarlagd.
            Även om regeringen hade lagt fram två propositioner nu så verkar
            det vara på det sättet att
          </note>
          <note>
            Moderata samlingspartiet hellre ser ett avskaffande än ett utvecklande
            av systemet.
          </note>
          <note type="speaker">
            Anf. 193 GULLAN LINDBLAD (m) replik:
          </note>
          <note>
            Fru talman! Vi anser att det hade varit möjligt att samordna
            dessa två förslag. Men det är inte någon bristande logik i detta.
            Vi menar nämligen att om man verkligen hade gett ett större förbehållsbelopp
            - att den enskilde underhållsskyldige hade fått behålla mer pengar
            kvar i sin egen portmonnä att själv bestämma över - då hade man
            också löst den här frågan om både umgängesrätt och resor på ett
            helt annat sätt. Man hade haft större möjligheter att klara av
            detta.
          </note>
          <note>
            Som förslaget nu ser ut, där vi helt och hållet rycker upp det
            gemensamma ansvaret, anser vi faktiskt att det finns skäl att
            diskutera om man helt enkelt skall avskaffa systemet. Men det
            är inget självändamål att så sker. Men som förslaget ser ut är
            det dåligt utformat. Nu får regeringen en tidsfrist att fundera
            över om man inte helt enkelt skall ersätta det med ett vettigare
            system som gör att det är barnet man skall betala till och icke
            till staten. Vi ser nämligen en fara i att föräldrarna inte har
            något incitament att verkligen komma överens om ett underhållsstöd
            utan att det blir statens angelägenhet. Det är det som vi har
            velat påtala. Om man inte kan lösa detta på ett bättre sätt vid
            uppföljningen, då ifrågasätter vi om det inte är bättre att man
            helt enkelt avskaffar systemet.
          </note>
          <note type="speaker">
            Anf. 194 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Jag beklagar, men jag är inte mycket klokare nu.
            Jag föreslår att man från moderat håll tar sig samman till nästa
            motionstid och skriver en motion där man litet tydligare kan redogöra
            för om det är en utveckling och en förändring av systemet som
            man vill se eller om det är en avveckling. Vi kan ju inte föra
            ett resonemang som går ut på att den underhållsskyldige antingen
            skall ha ett högre avdrag eller också skall vi avskaffa systemet,
            och då får den förälder som har vårdnaden om barnet gå till det
            sociala. Jag tycker inte att detta rimmar. Det stämmer inte klart
            överens.
          </note>
          <note>
            Om vi skall ta ansvar för ekonomin kan man väl säga att detta
            är ett förslag som går i rätt riktning. Och det är väl känt också
            för Gullan Lindblad att det fanns långt gångna tankar om att det
            skulle finnas ett grundavdrag på 48 000 kr men att de ekonomiska
            förutsättningarna för detta inte visade sig hålla. Då är frågan
            vilket ansvar för dessa frågor som man tar från
          </note>
          <note>
            Moderata samlingspartiets sida.
          </note>
          <note type="speaker">
            Anf. 195 ROSE-MARIE FREBRAN (kd):
          </note>
          <note>
            Fru talman! Jag vill till Margareta Israelsson ställa en fråga
            om vårdnadshavarens ekonomi: Varför skall skattebetalarna betala
            utfyllnadsbidrag när det absolut inte behövs?
          </note>
          <note>
            I nuvarande statsfinansiella läge, med besparingar inom varje
            område i välfärdssystemen, anser vi kristdemokrater att det är
            stötande att statligt stöd skall betalas ut till vårdnadshavare
            i de högsta inkomstskikten. Hur motiverar ni detta?
          </note>
          <note type="speaker">
            Anf. 196 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Låt oss titta på den reservation som
          </note>
          <note>
            Kristdemokraterna tillsammans med Centerpartiet har fogat till
            betänkandet. Reservanterna skriver att hänsynstagandet till boförälderns
            ekonomi skall ske "så att marginaleffekter minimeras och så att
            administrationskostnaderna inte ökar". Vi har inte kunnat finna
            någon metod för att lösa detta på ett sådant sätt att vi också
            klarar kraven i er reservation. Det är väl ett ganska klart och
            tydligt svar.
          </note>
          <note>
            Det är helt klart att marginaleffekterna ökar med den här typen
            av inkomstprövning. Redan i dag är ju marginaleffekterna oerhört
            stora för ensamstående föräldrar. Ibland blir det t.o.m. problem
            när det gäller att realt få ut något av en förvärvsinkomst, och
            de minskar knappast när det gäller den här metoden.
          </note>
          <note>
            Dessutom har utredningarna visat att de administrativa kostnaderna
            ökar. Bidragsförskottsutredningen har pekat på att en besparing
            av en sådan här åtgärd skulle handla om ca 30 miljoner kronor.
            Samtidigt skulle de administrativa kostnaderna uppgå till
          </note>
          <note>
            10 miljoner kronor.
          </note>
          <note>
            Anf. 197 ROSE-MARIE FREBRAN (kd)
          </note>
          <note>
            replik:
          </note>
          <note>
            Fru talman! Det låter som om jag borde tolka
          </note>
          <note>
            Margareta Israelsson så att ni har försökt att hitta en modell
            för det här, men att ni inte lyckats tillgodose våra krav. Jag
            måste säga att jag tvivlar något på det.
          </note>
          <note>
            Om det är på det sättet måste ni ju vara öppna för att hitta
            en sådan modell.
          </note>
          <note>
            Vid den hearing som utskottet hade ställde jag den här typen
            av frågor till Riksförsäkringsverket. Jag fick ett intryck av
            att man trodde att det fanns möjlighet att hitta en modell som
            innebar att man kunde minimera marginaleffekter och risken för
            ökade administrationskostnader.
          </note>
          <note>
            Jag har en fråga också om det fördelningspolitiska målet. Det
            är ju det som jag i min reservation är bekymrad över. En utgångspunkt
            då arbetet med att förändra systemet drogs i gång var att man
            skulle uppnå bra fördelningspolitiska effekter. Det står väl ganska
            klart att så inte är fallet.
          </note>
          <note>
            Jag tycker att det verkar något oklart om Socialdemokraterna
            verkligen tror att man skall behöva förändra grundavdrag och procentsatser
            för att hitta en rimlig balanspunkt framöver. Det verkar nästan
            vara så att om vi inte kan klara en besparing utan att skinna
            de lägsta inkomsttagarna på det här sättet, får det vara så. Men
            då kommer vi inte heller att uppnå några besparingar. Vi kan ju
            inte driva in skulder som de här människorna kommer att få dra
            på sig.
          </note>
          <note type="speaker">
            Anf. 198 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Jag är litet osäker på vem det är som
          </note>
          <note>
            Kristdemokraternas representant egentligen målar på väggen. Om
            man gör en utredning skall man väl överväga olika alternativ och
            se till olika möjligheter att uppnå besparingar. I detta fall
            handlar det om ekonomin för barn som inte längre kommer att ha
            möjlighet att bo tillsammans med båda föräldrarna. Då måste man
            också väga olika alternativ för och emot.
          </note>
          <note>
            Så har också skett i frågan om hänsynstagandet till vårdnadshavarens
            ekonomi, vilket jag redogjort för.
          </note>
          <note>
            När det gäller de fördelningspolitiska effekterna -
          </note>
          <note>
            detta har klart uttalats av statsministern i denna kammare -
            måste man se över de olika förändringar som vi har gjort på det
            sociala området och inom socialförsäkringsområdet. När vi nu startar
            ett nytt system måste utvecklingen självklart följas. På Riksförsäkringsverket
            och Riksrevisionsverket pågår fortlöpande, som vi fick veta på
            nämnda hearing, ett arbete med studier av hur olika åtgärder slår
            och hur vi använder de gemensamma medlen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 oktober.)
          </note>
          <note>
            15 § Försäkringsskydd vid sjukdom
          </note>
          <note>
            Föredrogs
          </note>
          <note>
            Socialförsäkringsutskottets betänkande 1996/97:SfU4
          </note>
          <note>
            Försäkringsskydd vid sjukdom (prop. 1995/96:209)
          </note>
          <note type="speaker">
            Anf. 199 GULLAN LINDBLAD (m):
          </note>
          <note>
            Fru talman! "Bästa beslutsfattare! Jag är en av alla de företagare
            som kommer att drabbas ekonomiskt om arbetsgivarperioden i sjukförsäkringen
            förlängs från
          </note>
          <note>
            14 till 28 dagar utan kompensation genom sänkt arbetsgivaravgift.
            Åtgärden är en skattehöjning på företagande.
          </note>
          <note>
            Alla är överens om att de nya jobben ska komma i det privata
            näringslivet - något som också framgick i den s.k. Persson-planen.
            Varken jag eller andra företagare tror att det blir fler arbetstillfällen
            om skatten på företagande höjs. Det blir snarare färre.
          </note>
          <note>
            Det krävs många förändringar för att Sverige ska få ett bättre
            företagarklimat. Att stoppa det här lagförslaget är att förhindra
            ett steg i fel riktning.
          </note>
          <note>
            Som företagare hör jag rimligen till dem som bäst kan bedöma
            om ett förslag är bra eller dåligt för företagandet i landet.
            Därför är det viktigt att Du som politiker tar mina ord på allvar.
            Tänk på det när Du trycker på knappen nu när frågan skall avgöras
            slutgiltigt."
          </note>
          <note>
            Så står det i ett brev från en småföretagare, Stina
          </note>
          <note>
            Edhlund, Sten &amp; Vägarbeten AB i min hemstad,
          </note>
          <note>
            Karlstad. Så skriver man också från Snowtech i Sunne, från Frisörhuset
            i Kristinehamn och från Biltjänst i
          </note>
          <note>
            Huddinge, för att nämna några av de uppemot
          </note>
          <note>
            700 brev som har kommit till utskottet från oroliga företagare
            över hela landet.
          </note>
          <note>
            Vi har med förslaget om förlängd sjuklöneperiod fått ytterligare
            ett exempel på att regeringen talar väl om företagande och företagare,
            medan den i praktiken för en politik som direkt motverkar fler
            arbetstillfällen.
          </note>
          <note>
            Detta är den ena sidan av myntet.
          </note>
          <note>
            Den andra, lika trista, sidan handlar om de människor som förhoppningsvis
            borde kunna få en anställning. Vem vågar i fortsättningen anställa
            en person som inte är kärnfrisk - i all synnerhet som den försäkring
            som föreslås för företag mot kostnader för sjuklön har alldeles
            för dyra premier för att man skall kunna anlita den? Visserligen
            har försäkringens övre gräns för kostnader för sjuklön höjts under
            utskottsbehandlingen till 130 basbelopp. Men vad hjälper det om
            företaget i fråga inte har råd att betala kostnaden?
          </note>
          <note>
            Människor med ett lindrigt funktionshinder eller med tidigare
            sjukdomar göre sig icke besvär på arbetsmarknaden! Man kan knappast
            tala om en social försäkring i detta fall.
          </note>
          <note>
            Vi har tillsammans med Folkpartiet liberalerna och Kristdemokraterna
            reserverat oss mot regeringens förslag om en förlängd sjuklöneperiod
            i det här avseendet. Men jag avvaktar faktiskt med att yrka bifall
            till denna reservation tills jag har hört utskottets företrädare
            eller ansvarigt statsråd.
          </note>
          <note>
            Det var nämligen en uppvaktning från såväl LO
          </note>
          <note>
            som Arbetsgivareföreningen hos regeringen i går. Vi vet att regeringen
            i andra hänseenden lyssnar till människor som är oroliga. Vi fick
            reda på det i radion i dag av arbetsmarknadsminister Margareta
            Winberg.
          </note>
          <note>
            Man uppskjuter helt enkelt förslaget om en ny arbetslöshetsförsäkring.
            Då vill jag höra: Finns det en öppning även i det här fallet så
            att vi kan återremittera ärendet till utskottet för ny bedömning?
            Jag vill ha ett svar på den frågan. Regeringen är som sagt då
            och då villig att ta tillbaka förslag som den lägger fram. Här
            seglar det ena förslaget efter det andra över kammaren som sedan
            tas tillbaka, vi fattar inga beslut utan det kommer nya signaler.
            Får vi något besked i den här frågan? Ligger det lagda kortet,
            eller har vi en förhoppning om att vi kan göra en ny bedömning?
          </note>
          <note>
            I reservation 6 framför vi tillsammans med Kristdemokraterna
            kravet på att den sjukpenninggrundande inkomsten, SGI, skall beräknas
            på de senaste två årens inkomster och inte som nu på en antagen
            framtida inkomst. Vi anser att regeringen snarast bör återkomma
            till riksdagen med ett sådant förslag.
          </note>
          <note>
            I reservation 7 biträder vi moderater förslaget om att avskaffa
            den förhöjda ersättningen under den s.k.
          </note>
          <note>
            mamma- och pappamånaden. Vi anser därutöver att den styrande
            bestämmelsen, att 30 dagar med föräldrapenning på sjukpenningnivå
            inte får överlåtas till den andra föräldern, bör slopas. Det kan
            aldrig vara en statlig angelägenhet att styra föräldrarnas beteende
            på det sätt som mamma- och pappamånaderna gör.
          </note>
          <note>
            I reservation 10 avstyrker vi tillsammans med
          </note>
          <note>
            Folkpartiet liberalerna och Kristdemokraterna den höjning av
            egenavgiften till sjukförsäkringen som föreslås för 1997 och 1998.
            Eftersom sjukförsäkringen är mycket överfinansierad - det handlar
            om ca 20
          </note>
          <note>
            miljarder kronor detta år - rör det sig om rena skattehöjningar.
            Dessa kommer bl.a. att försämra köpkraften för den enskilde och
            dessutom minska kommunernas skatteintäkter, samtidigt som vi fjärmar
            oss allt längre från det som regeringen i andra sammanhang säger
            vara målet: en ökad samstämmighet mellan avgifter och förmåner.
          </note>
          <note>
            När det gäller övriga socialavgifter framför vi -
          </note>
          <note>
            åter tillsammans med Kristdemokraterna - i reservation 12 att
            arbetsgivaravgifterna i så stor utsträckning som möjligt bör vara
            kopplade direkt till olika förmåner. Den allmänna löneavgiften
            är i praktiken en ren skatt som allmänt avses stärka de offentliga
            finanserna. Vi kan därför inte stödja en avgiftsväxling mellan
            sjukförsäkringsavgiften och den allmänna löneavgiften. Som en
            konsekvens av detta bör också förslagen att höja de särskilda
            löneskatterna och den särskilda premieskatten för grupplivförsäkringar
            avslås.
          </note>
          <note>
            I reservation 15 upprepar vi - tillsammans med
          </note>
          <note>
            Kristdemokraterna - att ytterligare en karensdag bör införas
            i sjukförsäkringen, med den inskränkningen att ingen skall få
            vidkännas fler än två karensdagar under en 14-dagarsperiod, inte
            heller mer än tio dagar på ett år. Samtidigt bör den särskilda
            försäkringen för kostnader för sjuklön anpassas till två karensdagar.
          </note>
          <note>
            Fru talman! Jag avvaktar tills vi hört utskottets talesman innan
            jag yrkar för en reservation inför den slutliga bedömningen. Vi
            står naturligtvis bakom andemeningen i samtliga de reservationer
            som vi lagt, delvis ensamma, i andra stycken tillsammans med
          </note>
          <note>
            Folkpartiet och Kristdemokraterna.
          </note>
          <note type="speaker">
            Anf. 200 KERSTIN HEINEMANN (fp):
          </note>
          <note>
            Fru talman! Regeringens proposition om försäkringsskydd m.m.
            är en uppföljning av flera beslut som aviserades i regeringens
            vårbudget. Folkpartiet har tidigare tagit ställning till dessa
            förslag, och därför blir våra ställningstaganden nu en upprepning.
          </note>
          <note>
            Den av regeringen föreslagna ändringen av arbetsgivarperioden
            utan kompensation till företagen är inget annat än en skattehöjning.
            Därför avvisar vi förslaget. Det är en fullständigt fel signal
            att ge företagarna. Det behövs inte mer av skattehöjningar, varken
            direkta eller indirekta, som riktar sig mot företagen utan snarare
            sänkta skatter. En förlängd arbetsgivarperiod kommer att bli ytterligare
            ett hinder för möjligheten att skapa fler arbeten. Detta gäller
            inte minst för de små företagen.
          </note>
          <note>
            Folkpartiet vill ha en sjukförsäkring som premierar förebyggande
            arbete och rehabilitering. Vi anser att det endast är den lön
            man har som skall ge rätt till sjukersättning, inte exempelvis
            traktamenten, reseersättningar m.m. Vi har tidigare påpekat vikten
            av förändringar i SGI och finner det därför rimligt att stödja
            regeringens förslag vad avser att semesterersättning skall beräknas
            till högst det belopp som skulle ha utgjort ersättning för utfört
            arbete under den tid semesterlönen kan anses motsvara.
          </note>
          <note>
            Fru talman! Regeringen föreslår också en sänkning av ersättningsnivån
            för den s.k. pappa- och mammamånaden. Den kan vi inte acceptera.
            Vi anser att ersättningsnivåerna skall ligga kvar på den nuvarande
            nivån. I stället kan vi tänka oss att slopa de s.k.
          </note>
          <note>
            garantidagarna i föräldraförsäkringen. För oss är det viktigt
            att föräldraförsäkringen kan utnyttjas av både mammor och pappor.
            Den förra regeringen införde därför den s.k. pappamånaden. Motiven
            var flera. Den skulle stimulera pappornas uttag av föräldraförsäkringen,
            den skulle ge papporna ett stöd - mot arbetsgivare, arbetskamrater
            och en fördomsfull omgivning
          </note>
          <note>
            - att ta ut sin föräldraledighet. Samtidigt med pappamånaden
            reserverades också en månad för mamman. Genom denna modell underströks
            att föräldraledigheten är en angelägenhet för mammor och pappor.
            Kvinnor har som bekant i genomsnitt en lägre lön än män. För att
            stimulera männen att ta ut sin pappamånad skulle denna månad,
            och mammornas månad, ha en högre ersättningsnivå så att den ekonomiska
            förlusten inte skulle bli så stor att männen av rent ekonomiska
            skäl inte tog ut pappamånaden. Att sänka ersättningsnivåerna ser
            vi som ett bakslag i arbetet för att få fäder att stanna hemma
            hos sina barn och ett steg tillbaka i arbetet för en jämn fördelning
            av det praktiska ansvaret för barn och hem.
          </note>
          <note>
            Fru talman! Regeringen föreslår vidare en sänkning av sjukförsäkringsavgiften
            med 0,14 procentenheter den 1 januari 1997. Avgiftssänkningen
            är en halv kompensation för den förlängda sjuklöneperioden, som
            vi går emot. Därför avvisar vi även den föreslagna sänkningen
            av sjukförsäkringsavgiften. Vi tycker att det vore bäst om regeringen
            föreslog en höjning av egenavgiften till en obligatorisk arbetslöshetsförsäkring
            i stället för en växling mellan arbetsgivarnas sjukförsäkringsavgift
            och en arbetsmarknadsavgift. Det är orimligt att egenavgiften
            i sjukförsäkringen används till att finansiera ändamål som inte
            ligger inom sjukförsäkringens ram. Det underminerar försäkringsmässigheten
            i systemet och är principiellt felaktigt. Det är även orimligt
            att föreslå en höjning av den allmänna löneavgiften. Det är i
            praktiken en ren skattehöjning. I stället borde arbetsmarknadsavgifterna
            höjas.
          </note>
          <note>
            Fru talman! Vi står naturligtvis bakom samtliga de reservationer
            som Folkpartiet avgivit, men eftersom vi ännu inte fått något
            svar vill jag för att gardera mig yrka bifall till reservationerna
            1 och 8.
          </note>
          <note type="speaker">
            Anf. 201 MARIE ENGSTRÖM (v):
          </note>
          <note>
            Fru talman! I betänkandet Försäkringsskydd vid sjukdom föreslås
            att sjuklöneperioden förlängs från
          </note>
          <note>
            14 till 28 dagar. Jag tänker redogöra för vår syn och vilka åtgärder
            vi skulle vilja föreslå.
          </note>
          <note>
            Att ge företaget ett ökat ekonomiskt ansvar vid den anställdes
            sjukdom kan vara en indikation på att se om sitt hus och göra
            nödvändiga satsningar för att förbättra arbetsmiljön och satsa
            mer på rehabilitering.
          </note>
          <note>
            Företagen får nu förutom kostnadsansvaret enligt detta förslag
            också en ökad administration. Man kommer då att delvis kompenseras
            i och med att sjukförsäkringsavgiften för arbetsgivare sänks med
            0,14
          </note>
          <note>
            procentenheter.
          </note>
          <note>
            Trots att företagen kompenseras på det här sättet kan den förlängda
            sjuklöneperioden vara betungande just i företag med få anställda.
            Rädslan för att hamna i svårigheter vid en anställds sjukdom kan
            t.o.m. ha en direkt inverkan på om man vill satsa på en nyanställning
            eller inte. Västerpartiet har därför i en skattepolitisk motion
            föreslagit att företag med färre än fem anställda skall undantas
            från ansvaret att ge ut sjuklön till de anställda.
          </note>
          <note>
            Vi anser visserligen att de möjligheter som företag har att försäkra
            sig mot kostnader för sjuklön i vissa fall kan motverka rädslan
            för nyanställningar och därmed också för befarade utestängningseffekter.
          </note>
          <note>
            Men i det läge som råder på arbetsmarknaden är det viktigt att
            direkta insatser görs för att denna typ av hinder skall undanröjas.
            Vänsterpartiet kommer därför, som jag tidigare sade, att föreslå
            detta just för de mindre företagen, där vi tror att de eventuellt
            negativa effekterna annars skulle bli som störst av denna förändring
            av sjuklöneperioden.
          </note>
          <note>
            Trots olika åtgärder riktade till företagen och ett eventuellt
            utökat högriskskydd kvarstår för min del en rädsla för att förändringen
            i sjuklöneperioden skall leda till utestängningseffekter på arbetsmarknaden.
          </note>
          <note>
            Det är därför viktigt att dessa effekter utvärderas och rapporteras
            till riksdagen. Det finns en reservation från Miljöpartiet där
            man tar upp detta. Jag tycker att den reservationen är värd att
            stödja.
          </note>
          <note>
            När det gäller sjukersättningen finns det i dag en s.k. minskningsregel.
            Vi har varit kritiska till den regeln, som bl.a. innebär att kompletterande
            sjuklön i ett avtal som överstiger en viss ersättningsnivå reducerar
            ersättningen från sjukpenningen.
          </note>
          <note>
            Fru talman! Vi skall i dag också fatta beslut om förändringar
            i beräkningen av den sjukpenninggrundande inkomsten, som jag i
            fortsättningen benämner
          </note>
          <note>
            SGI. Meningen är att underlaget för SGI skall minskas, vilket
            i förlängningen innebär att ersättningsnivån i sjuk- och föräldraförsäkringen
            sjunker.
          </note>
          <note>
            I budgetpropositionen skriver regeringen att minskningen av SGI
            till viss del skall finansiera den utlovade höjningen av nivån
            i sjuk- och föräldraförsäkringen till 80 % - det är den höjning
            som skall ske den 1 januari 1998.
          </note>
          <note>
            En alltför stor urholkning av SGI leder till att de utlovade
            höjningarna i ersättningsnivåerna enbart blir fiktiva höjningar.
            För den enskilde handlar det inte om så mycket mer pengar i plånboken.
          </note>
          <note>
            Vänsterpartiet kan gå med på att skattepliktiga förmåner och
            kostnadsersättningar inte räknas med i
          </note>
          <note>
            SGI. Vi vill dock att semesterlönefaktorn tas med, dels för att
            vi anser att denna är att hänföra till lön, dels för att vi anser
            att det föreliggande förslaget annars innebär en alltför stor
            urgröpning i ersättningsnivåerna.
          </note>
          <note>
            Föräldraförsäkringen har varit viktig när det gäller att underlätta
            för kvinnor att kunna kombinera förvärvsarbete och barn, vilket
            också har varit väldigt bra för barnen. För att i ökad utsträckning
            få fäderna att stanna hemma med sina barn infördes en pappamånad
            och också en mammamånad.
          </note>
          <note>
            I regeringens budgetproposition skriver man att införandet av
            pappamånaden har inneburit att papporna i ökad utsträckning nu
            stannar hemma med sina barn. Att männen har utnyttjat föräldraledigheten
            måste ha varit en väldigt positiv upplevelse för fäderna men också
            för barnen. Det finns nu förslag om att man i besparingssyfte
            skall ta bort den höjda ersättningen. Vi tror att den höjda nivån
            har haft och kommer att ha betydelse när det gäller att få fler
            pappor att umgås med sina barn. Vi går därför emot detta förslag.
          </note>
          <note>
            Jag måste också säga något om egenavgifterna.
          </note>
          <note>
            Enligt vår mening är egenavgifterna ingenting annat än en skatt,
            och de bör behandlas som en sådan. Den egenavgiftskonstruktion
            som har införts och som nu kommer att utvidgas är på olika sätt
            fördelningspolitiskt felaktig. Kommunerna kommer att belastas
            hårt, men framför allt missgynnas låginkomsttagarna.
          </note>
          <note>
            Vänsterpartiet har vid flera tillfällen begärt en översyn. Regeringen
            har också vid något tillfälle sagt att det skall göras en sådan.
            Vi väntar fortfarande på översynen, och naturligtvis kvarstår
            våra krav.
          </note>
          <note>
            Fru talman! Västerpartiet kommer i samband med att budgeten behandlas
            senare i höst, och som vi har skrivit om i vårt budgetförslag,
            att lägga fram förslag som gynnar människor med lägre inkomster.
            Vi vill mildra konsekvenserna av vad vi tycker hittills har varit
            alldeles för stora besparingar och nedskärningar som drabbat just
            dessa inkomstgrupper och som nu drabbas ännu hårdare av en egenavgiftshöjning.
          </note>
          <note>
            Enligt våra förslag handlar det dels om att omfördela skatterna
            mellan låg- och höginkomsttagare, dels om att nivåerna i sjuk-
            och föräldraförsäkringen skall höjas till 80 % från den 1 januari
            1997.
          </note>
          <note>
            Fru talman! Jag står bakom Vänsterpartiets reservationer, men
            i det här sammanhanget yrkar jag bifall till reservation 4.
          </note>
          <note type="speaker">
            Anf. 202 RAGNHILD POHANKA (mp):
          </note>
          <note>
            Fru talman! Skyddet av alla människors grundtrygghet bör vara
            en obligatorisk statlig uppgift. Till finansieringen skall alla
            människor bidra solidariskt efter förmåga. Vi i Miljöpartiet tycker
            inte om de senaste årens trend, där man vill göra de allmänna
            socialförsäkringarna mer försäkringsmässiga. Först vill regeringen
            införa egenavgifter och därefter höja egenavgifterna i sjukförsäkringen.
            Vi anser att detta i själva verket är en täckmantel för att göra
            systemen mindre solidariska. Vi har i vårt budgetförslag ett stopp
            och så småningom en avveckling när det gäller egenavgifterna.
          </note>
          <note>
            Regeringen föreslår en höjning av egenavgifterna i sjukförsäkringen.
            Miljöpartiet anser principiellt att de allmänna obligatoriska
            socialförsäkringarna skall bekostas av arbetsgivaravgifter och/eller
            av miljörelaterade skatter som växlas mot arbetsgivaravgifter.
          </note>
          <note>
            Egenavgifter har flera nackdelar. En av dem är att höginkomsttagare
            bara behöver betala en mindre del av avgiften själva, eftersom
            egenavgifterna är avdragsgilla vid såväl statlig som kommunal
            taxering.
          </note>
          <note>
            Detta är helt klart oönskade fördelningspolitiska effekter. Avdragen
            vid den kommunala taxeringen gröper dessutom ur kommunernas skatteunderlag
            och tvingar dem till ytterligare nedskärningar. I mitt hemlän
            handlar det om hundratals miljoner och om 50-60
          </note>
          <note>
            miljoner i min hemkommun - jag har inte de exakta siffrorna.
            Vi anser att detta leder till ökad arbetslöshet och nya kostnader
            för staten. Miljöpartiet vill därför att egenavgifterna successivt
            bör avvecklas. Ett första steg är att inte höja dem under detta
            år. Därför kan vi inte stödja förslagen i regeringens proposition
            vad gäller denna del.
          </note>
          <note>
            För att förstärka statskassan vill regeringen förlänga arbetsgivaransvaret
            för sjuklöneperioden upp till 28 dagar. Det förslaget accepterar
            vi med stor tveksamhet. Inte heller vi har pengar i vårt budgetförslag
            till det som vi skulle vilja satsa på. Det känner alla igen.
          </note>
          <note>
            Sjuk- och arbetsskadekommittén har i sitt delbetänkande Försäkringsskydd
            vid sjukdom (SOU
          </note>
          <note>
            1995:149) vägt för- och nackdelarna med en förlängd sjuklöneperiod
            mot varandra. I sitt betänkande ser kommittén risker i att kostnaderna
            för arbetsgivare i stor utsträckning skiljs ut och sprids i ett
            större intervall än vad som är fallet i dag. Högriskföretag och
            småföretag har inte möjlighet att sprida riskerna på samma sätt
            som andra företag.
          </note>
          <note>
            I den sektor där man arbetar med vård och omsorg återfinns ofta
            en hög sjukfrånvaro. En stor andel av de anställda där är kvinnor.
            Miljöpartiet ser en stor risk i att vi genom åtgärder av den typ
            som tidigare beskrivits på sikt leder till en segregerad arbetsmarknad
          </note>
          <note>
            - en arbetsmarknad där kvinnor i fertil ålder med ännu större
            svårighet än i dag kan få ett arbete, en arbetsmarknad där handikappade
            och människor med arbetsskador eller kroniska sjukdomar svårligen
            kan erhålla ett arbete eller byta till det arbete som de önskar.
          </note>
          <note>
            Det är inte det samhälle som vi önskar oss. Därför vill vi i
            Miljöpartiet att regeringen återkommer med en noggrann analys
            av vilka företag och/eller branscher som kommer att drabbas hårt
            av förslaget.
          </note>
          <note>
            Självfallet skall regeringen också återkomma med förslag till
            hur rörligheten på arbetsmarknaden även framöver skall vara möjlig
            för människor i de grupper som jag har beskrivit. Vi är alltså
            inte förespråkare till dessa åtgärder, men vi har accepterat dem.
            Vi är också väldigt noga med att åtgärderna skall följas upp.
          </note>
          <note>
            Vi har inte motsatt oss en sänkning av ersättningen i föräldraförsäkringen
            för de särskilda mamma- och pappamånaderna, detta trots att vi
            anser att ett av de viktigaste stegen mot ökad jämställdhet är
            att fler pappor stannar hemma och tar aktiv del i barnens dagliga
            omvårdnad. Men vi tror inte att det har så stor betydelse att
            de ofta har en högre inkomst, utan vi menar att rätten att vara
            hemma så småningom skall göra att pappaledigheten ökar i omfattning.
          </note>
          <note>
            I stället vill vi föra fram vårt förslag om "brutet tak" i socialförsäkringarna,
            vilket ger ett ersättningsmässigt bättre utfall för låglönegrupper.
            Vi är för en kvotering i föräldraförsäkringen, men inte när det
            gäller mamma- och pappamånaderna.
          </note>
          <note>
            Dessutom vill vi höja garantinivån i föräldraförsäkringen så
            att de 40 000 föräldrar som varje år endast får ersättning till
            den skamligt låga nivån 60 kr per dag ges en rejäl förbättring
            - 180 kr per dag.
          </note>
          <note>
            Denna höjning kan dels finansieras av pappa- och mammamånaden,
            dels genom skatteväxling, dels genom att garantisumman för den
            tolfte till den femtonde föräldraledighetsmånaden tas bort. Det
            skall finnas en laglig rätt att vara hemma under den tiden, men
            ersättningen om 60 kr per dag tas alltså bort.
          </note>
          <note>
            Detta är också i sig en viktig socialpolitisk åtgärd ur barnens
            synvinkel. Det är inte bra för det sköra självförtroende som man
            som nybliven förälder har att tvingas in i ett ekonomiskt beroende
            av kommunens socialtjänst.
          </note>
          <note>
            Det går alltså att göra rejäla förbättringar inom föräldraförsäkringen
            innan vi kan ge högre ersättning för just en extra pappa- eller
            mammamånad. Vi vill också öka den tid som föräldrarna har rätt
            att vara hemma med sina barn ända upp till 18 månader. Vi vet
            ju att vissa daghem inte kan ta emot barn som är under 18 månader.
            Därför bör föräldrarna få laglig rätt att stanna hemma.
          </note>
          <note>
            Jag yrkar bifall till reservation 3, mom. 4, och till reservation
            11, mom. 9.
          </note>
          <note type="speaker">
            Anf. 203 ROSE-MARIE FREBRAN (kd):
          </note>
          <note>
            Fru talman! Förslaget om förlängd sjuklöneperiod är ett dåligt
            förslag.
          </note>
          <note>
            Den 1 januari 1992 infördes 14 dagars sjuklöneperiod. Syftet
            var gott. Vi ville öka arbetsgivarnas ansvar för de anställdas
            arbetsmiljö, och det är ett gott syfte. Vid införandet gav vi
            därför företagarna full kompensation och en försäkring infördes
            för de mindre företagen för att de skulle klara detta ekonomiskt.
          </note>
          <note>
            Nu föreslår regeringen att arbetsgivarperioden skall utökas till
            fyra veckor, dvs. en fördubbling. Man påstår att arbetsgivarna
            tidigare blev överkompenserade. Vad säger då arbetsgivarna själva?
            Jo, de säger att de inte har blivit överkompenserade. Vidare säger
            regeringen att det som nu föreslås kostar si och så mycket, vilket
            skall kompenseras till hälften på grund av den tidigare kompensationen.
            Det är inte nog med arbetsgivarna säger att de inte har blivit
            överkompenserade tidigare, utan de säger att regeringens beräkning
            av den ökade kostnaden inte stämmer utan är för låg. Kostnaden
            för den förlängda sjuklöneperioden blir större än vad regeringen
            säger.
          </note>
          <note>
            Här står vi mitt emellan vad regeringen säger och vad arbetsgivarna
            säger. Vad skall vi tro när vi ställer oss frågan om vad som är
            sant? Då är naturligtvis sanningen den att vi inte kan vara säkra
            på var den exakta sanningen ligger någonstans. Vad skall man då
            göra? Här står jag och kan inget annat, men jag måste ta ställning.
            Jo, då kan man kika litet mer på vad regeringen säger. Man kan
            då konstatera att regeringen säger att de egna kalkylerna är osäkra.
            Det finns alltså inget tvärsäkert här. Ändå är förslagen alltid
            tvärsäkra
          </note>
          <note>
            - man kan ju inte utforma förslag på något annat sätt.
          </note>
          <note>
            Det innebär att vi kristdemokrater resonerar att vi inte har
            råd att ta chanser med företagandet. Om vi inte vet att förslag
            förbättrar företagarklimatet, måste vi säga nej till dem. De måste
            åtminstone vara neutrala. Det får inte finnas någon risk för att
            de försämrar företagarklimatet. Alltså yrkar jag avslag på förslaget.
          </note>
          <note>
            Principen måste vara att vi skall vara säkra på att full kompensation
            utgår vid förlängd sjuklöneperiod.
          </note>
          <note>
            En sak till, som också Gullan Lindblad tog upp:
          </note>
          <note>
            Det handlar inte bara om omsorg om företagarklimatet. Det handlar
            i högsta grad om omsorg om arbetstagarna och om dem som söker
            arbete.
          </note>
          <note>
            Vi kristdemokrater tror att förlängningen innebär att rekryteringsbenägenheten
            påverkas negativt. Vi tror att detta kommer att bli ett ytterligare
            hinder för att anställa och att det när det gäller småföretagarna
            kommer att innebära en minskad benägenhet att anställa människor
            som inte har perfekt hälsa. Vi kristdemokrater vill inte lägga
            tyngre bördor på svaga grupper.
          </note>
          <note>
            Men skulle inte försäkringen kunna göra att man känner sig säker?
            Skulle inte företagarna kunna ta på sig kostnaden? Det har visat
            sig att få företagare har tecknat sig för den försäkring som infördes.
            Man anser att premierna är alldeles för höga. Dessutom har det
            antal som fortfarande har försäkringen kraftigt minskat. Då inträffar
            det förvånande, att regeringen i propositionen säger att försäkringen
            fungerar tillfredsställande. Vi kan inte se att det finns någon
            täckning för detta påstående. Den fungerar inte tillfredsställande.
            Behovet är ju i stället en försäkring med lägre premie. Det skulle
            naturligtvis kunna uppnås genom en allmän försäkring som de mindre
            företagen var tvungna att teckna. Därigenom skulle man kunna ha
            riktigt låga premier. Men regeringen kanske inte heller är beredd
            att införa en sådan.
          </note>
          <note>
            Detta sammantaget gör att vi inte kan stödja förslaget om förlängd
            sjuklöneperiod. Vi yrkar avslag på utskottets hemställan och bifall
            till reservation 1.
          </note>
          <note>
            När det gäller fler av de förslag som vi kristdemokrater säger
            nej till finns det en del reservationer som moderaterna står bakom.
            I en del reservationer är moderater, folkpartister och kristdemokrater
            överens.
          </note>
          <note>
            Gullan Lindblad har på ett systematiskt sätt gått igenom reservationerna.
            Eftersom jag är kvinna behöver jag inte stå här i talarstolen
            och upprepa alltsammans, utan jag hoppar över det.
          </note>
          <note>
            Jag yrkar bifall till reservation nr 8, som vi är alldeles ensamma
            om. Jag skall tala om vad den innehåller, nämligen en ersättningsnivå
            i föräldraförsäkringen på 80 %. Vi har aldrig accepterat 75 %.
            Vi accepterar enhetlighet inom föräldraförsäkringen, men inte
            på nivån 75 %.
          </note>
          <note type="speaker">
            Anf. 204 RONNY OLANDER (s):
          </note>
          <note>
            Fru talman! I föreliggande betänkande behandlas regeringens förslag
            om att förlänga arbetsgivarperioden i sjukförsäkringen, den s.k.
            sjuklöneperioden, att ta bort den förhöjda ersättningen i föräldraförsäkringen
            under pappa- och mammamånaderna, att höja den allmänna egenavgiften
            i form av sjukförsäkringsavgift, att sänka sjukförsäkringsavgiften
            för arbetsgivare respektive för inkomst av annat förvärvsarbete
            och att höja den allmänna löneavgiften, de särskilda löneskatterna
            och den särskilda premieskatten för grupplivförsäkringar.
          </note>
          <note>
            Låt mig börja med förlängningen av sjuklöneperioden från 14 till
            28 dagar. Det är snart fem år sedan arbetsgivarna fick ett lagstadgat
            ansvar för att betala ersättning till sina anställda under de
            första 14 dagarna av en sjukdomsperiod. Den utvärdering som Riksförsäkringsverket
            gjort visar att reformen har inneburit stora fördelar såväl för
            den enskilde och arbetsgivaren som för Försäkringskassan. Den
            anställdes kompensation för inkomstbortfall vid sjukdom har förbättrats
            och administrationen av de korta sjukdomsfallen har förenklats.
            165 000 fler sjukdomsfall kommer enligt propositionen att kunna
            lyftas bort från försäkringskassans administration.
          </note>
          <note>
            Men om man ser till det viktigaste motivet bakom reformen - att
            öka arbetsgivarens ansvar för de anställdas arbetsmiljö och hälsa
            - visar utvärderingen inte alls lika goda resultat. Arbetsgivarnas
            insatser inom det förebyggande arbetsmiljöarbetet och i samband
            med rehabilitering har inte förstärkts och utvecklats som hade
            varit önskvärt.
          </note>
          <note>
            Därför finns det nu all anledning att förlänga sjuklöneperioden
            från 14 till 28 dagar. Det ökar ytterligare drivkrafterna hos
            arbetsgivaren att hålla nere utgifterna för sjuklönen. En förlängning
            gör också att arbetsgivarens kostnader blir mer rörliga och därmed
            också mer påverkbara. Det är viktigt att vi på alla fronter och
            med alla medel arbetar för att förebygga ohälsa och utslagning.
            Inte minst gäller det nu när klimatet på arbetsmarknaden hårdnar
            och kraven på dem som har ett jobb skruvas upp. Självklart måste
            arbetsgivarna vara med och ta sitt ansvar i det arbetet.
          </note>
          <note>
            Sverige har ca 4 miljoner arbetstagare i produktionen.
          </note>
          <note>
            Det här är viktigt inte minst för dem.
          </note>
          <note>
            Förlängningen av sjuklöneperioden innebär att kostnaderna för
            arbetsgivarna totalt sett ökar med ca
          </note>
          <note>
            2,2 miljarder kronor. Arbetsgivarkollektivet kompenseras med
            halva kostnaden, dvs. 1,1 miljarder kronor.
          </note>
          <note>
            Kompensationen ges genom att arbetsgivaravgiften till sjukförsäkringen
            sänks med 0,14 %.
          </note>
          <note>
            Moderaterna, Folkpartiet och Kristdemokraterna har i sin reservation
            motsatt sig en förlängning av sjuklöneperioden med motiveringen
            att företagen drabbas av kostnadsökningar. Låt mig säga något
            om detta.
          </note>
          <note>
            Under 1990-talets första hälft har en rad förändringar gjorts
            i sjukförsäkringen. Ersättningen har sänkts och en karensdag har
            införts. Därtill har läget på arbetsmarknaden dramatiskt förändrats.
            Vi har gått från praktiskt taget full sysselsättning till tvåsiffrig
            arbetslöshet. Detta har också fått effekter för sjukfrånvaron.
            Enligt ny statistik från Svenska arbetsgivareföreningen har sjukfrånvaron
            minskat i en omfattning som motsvarar 300 000 heltidsjobb! Detta
            gäller inom industrin och sedan uppräknat. Arbetsmarknadsdepartementet
            beräknar och redovisar
          </note>
          <note>
            170 000. Detta har naturligtvis inneburit en enorm besparing
            för företagen. Många företag har också under de senaste åren kunnat
            visa upp imponerande produktivitetsförbättringar.
          </note>
          <note>
            Regeringen beräknar att sedan sjuklönen infördes
          </note>
          <note>
            1992 har arbetsgivarnas utgifter för sjukfrånvaron minskat med
            3 miljarder kronor. Det är därför rimligt att arbetsgivarna nu
            inte kompenseras fullt ut för förlängningen. Moderaterna, Folkpartiet
            och Kristdemokraterna avvisar också förlängningen med argumentet
            att enbart garanterat friska kommer att anställas om sjuklöneperioden
            blir längre.
          </note>
          <note>
            Moderaterna och Kristdemokraterna vill ha ytterligare en karensdag
            i sjukförsäkringen. Det skulle verkligen slå hårt mot dem som
            tvingas vara borta från jobbet ofta. Det skulle alltså direkt
            och utan pardon drabba dem som inte är garanterat friska. Många
            människor lever i dag med mycket snäva ekonomiska marginaler.
            Att införa ytterligare en karensdag skulle med säkerhet innebära
            ytterligare ekonomiska problem för många, men även en högre grad
            av otrygghet. Det blir ingen friskare av.
          </note>
          <note>
            Med en förlängd sjuklöneperiod blir det viktigare för arbetsgivarna
            att se till att arbetsmiljön inte är ohälsosam och att de som
            blir sjuka rehabiliteras och kan komma tillbaka i arbete. Det
            skapar ökade chanser för dem som har problem med sin hälsa. Fler
            karensdagar skapar bara ökad stress och oro för att bli sjuk.
            Därför är det bra att vi nu, i samband med att sjuklöneperioden
            förlängs, får bättre information både om själva sjuklöneperioden
            och om det särskilda högriskskyddet. Det finns ett särskilt högriskskydd
            för människor som är sjuka ofta. Mitt intryck är att detta inte
            är särskilt känt vare sig bland de anställda eller bland arbetsgivarna.
            Utskottet har särskilt uppmärksammat denna fråga.
          </note>
          <note>
            Förlängningen av sjuklöneperioden syftar till att stimulera arbetsgivarna
            till att ta ett större ansvar för sina anställdas hälsa och därmed
            göra det möjligt för fler att få förbli friska och arbetsföra.
            Att så verkligen blir fallet måste noggrant utvärderas. Därför
            har både regeringen i sin proposition och utskottet i sitt betänkande
            understrukit att det skall ske en noggrann uppföljning av reformen.
            Uppföljningen skall självfallet också gälla effekterna på företagens
            vilja och möjligheter att anställa personal.
          </note>
          <note>
            Arbetsgivare vars samlade lönekostnader under ett kalenderår
            inte överstiger 90 gånger basbeloppet kan med nuvarande regler
            försäkra sig mot kostnader för sjuklön. Försäkringen är så utformad
            att avgifterna sammantaget skall täcka utgifterna för försäkringen.
          </note>
          <note>
            Den möjligheten har kommit till för att skydda mindre företag.
            Regeringen har föreslagit att den övre gränsen för lönesumman
            nu skall höjas till 100 gånger basbeloppet. För att ytterligare
            skydda små företag har utskottet föreslagit att gränsen höjs till
            130 gånger basbeloppet. För mindre företag är det också viktigt
            att informationen om sjuklöneperioden och om de förändringar som
            nu görs blir tydlig och når ut.
          </note>
          <note>
            Fru talman! Hur stor sjukpenning en anställd får beror på hur
            stor den sjukpenninggrundande inkomsten är. I dag ingår semesterlönen
            i den inkomst som ligger till grund för sjukpenningen. Semesterlönen
            ger en högre ersättning under semestern än under den tid då vi
            arbetar. Det finns skäl för det. Men det innebär också att en
            arbetstagare blir överkompenserad under en sjukdomsperiod. För
            att uppnå besparingarna bör den s.k. semesterfaktorn avskaffas.
            Man bör inte få mer ersättning när man är sjuk än när man jobbar.
          </note>
          <note>
            Sedan lång tid tillbaka har den sjukpenninggrudande inkomsten
            inte bara beräknats på lön i form av pengar, utan även på naturaförmåner
            som t.ex. mat, bostad eller bil. I och med skattereformen 1990
            blev en rad andra anställningsförmåner skattepliktiga och därmed
            också inkomstgrundande för sjukpenningen.
          </note>
          <note>
            Det gäller reseförmåner, fria tidningar, vissa traktamenten,
            räntefria eller nedsatta lån m.m. Regeringen har nu föreslagit
            att förmåner och kostnadsersättningar inte skall räknas med i
            den sjukpenninggrundande inkomsten. Den som blir sjuk mister ju
            inte sin tjänstebil, sin bostad eller sina fria tidningar under
            de dagar han eller hon är borta från jobbet. Några kostnader för
            luncher eller tjänsteresor har den sjuke inte heller. Därför bör
            inte den typen av förmåner och ersättningar ingå i beräkningen
            av hur stor sjuklönen skall vara.
          </note>
          <note>
            Det finns självfallet fler än ett sätt att räkna fram hur stor
            sjukpenningen bör vara. Moderaterna och
          </note>
          <note>
            Kristdemokraterna förespråkar en modell som innebär att den sjukpenninggrundande
            inkomsten beräknas på medelvärdet av vad man tjänat de senaste
            24 månaderna. I den s.k. Sjuk- och arbetsskadekommitténs uppdrag
            har det ingått att redovisa olika modeller för beräkning av inkomstunderlaget.
            Kommittén har konstaterat att ett system som bygger på historisk
            inkomst, t.ex. på vad man tjänat de senaste två åren, skapar en
            rad problem. Kommitténs förslag är inte färdigbehandlat. Det finns
            anledning att avvakta vad remissinstanserna har att säga innan
            ytterligare förändringar görs.
          </note>
          <note>
            Fru talman! I betänkandet finns också förslag om att de s.k.
            pappa- och mammamånaderna i föräldraförsäkringen inte skall berättiga
            till en högre ersättning än övriga föräldralediga dagar. För att
            genomföra den nödvändiga saneringen av budgeten, måste besparingar
            göras på en rad områden. Därför blir ersättningen under nästa
            år 75 % rakt av i föräldraförsäkringen. 1998 kommer ersättningsnivån
            dock åter att höjas till 80 %. Nedsättningen är med andra ord
            temporär.
          </note>
          <note>
            Regeln om att 30 dagar inte kan överlåtas till den andra föräldern
            behålls dock. Den s.k. pappamånaden kom ju till för att stimulera
            fäderna att vara hemma fler dagar med sina små barn.
          </note>
          <note>
            Eftersom denna stimulans tillkom så sent som den
          </note>
          <note>
            1 januari 1995 - och föräldraförsäkringen kan utnyttjas ända
            till dess barnet fyllt åtta år - är det ännu för tidigt att kunna
            säga om pappamånaden lett till att fler fäder utnyttjat försäkringen.
            Det är en väldigt viktig stimulans - för barnets bästa men även
            ur jämställdhetssynpunkt. Papporna bör få behålla denna fina möjlighet.
            Det är rimligt att anta att den haft viss effekt. Därför bör 30
            dagar även fortsättningsvis vara avsedda för papporna.
          </note>
          <note>
            Fru talman! I betänkandet föreslås också en höjning av den allmänna
            egenavgiften och ett antal förändringar i socialavgifterna. Förändringarna
            görs av statsfinansiella skäl. Jag vill särskilt poängtera det.
          </note>
          <note>
            Det pågår ett omfattande reformarbete på socialförsäkringsområdet.
            Till en del är förändringarna motiverade av behovet att få ordning
            på ekonomin igen. Men reformarbetet syftar ändå främst till att
            göra våra socialförsäkringar mer ekonomiskt robusta och till att
            ge en bra trygghet för medborgarna också på längre sikt. Det är
            viktigt att slå vakt om den generella välfärden, och det gör det
            socialdemokratiska partiet.
          </note>
          <note>
            Det gäller arbetet med att få till stånd ett nytt pensionssystem,
            förslaget från Sjuk- och arbetsskadekommittén om en ny allmän
            ohälsoförsäkring som skall ersätta den nuvarande sjukförsäkringen
            och förtidspensionen, det nya underhållsstödet som ersätter bidragsförskottet,
            m.m. Regeringen kommer enligt uppgift i vår att presentera nya
            förslag om sjukförsäkringen, arbetsskadeförsäkringen, förtidspensionerna
            och a-kassan.
          </note>
          <note>
            När dessa förslag föreligger, liksom förslagen från
          </note>
          <note>
            Genomförandegruppen, som arbetar med att reformera ålderspensionssystemet,
            kommer vi att ha ett bra underlag också för mer övergripande beslut
            om finansieringen av våra stora socialförsäkringar. Vi får med
            säkerhet anledning att återkomma till den frågan.
          </note>
          <note>
            Fru talman! Jag ber att få yrka bifall till utskottets hemställan
            i betänkandet samt yrka avslag på samtliga reservationer och särskilda
            yttranden.
          </note>
          <note>
            Tidigare talare har tagit upp den massmediala uppmärksamhet som
            Svenska Arbetsgivareföreningen och LO har fått genom att man -
            om dessa uppgifter nu är riktiga - har uppvaktat biträdande socialminister
          </note>
          <note>
            Maj-Inger Klingvall. Detta är alltså det första gemensamma SAF-LO-agerandet
            på många år. Det är väldigt viktigt att arbetsmarknadens parter,
            som också är fallet, är intresserade av vad som händer på socialförsäkringsområdet.
          </note>
          <note>
            Men till arbetsmarknadens parter vill jag också räkna Kommunförbundet,
            Landstingsförbundet, Statens Arbetsgivarverk och kooperativa arbetsgivare.
            På den privata sidan finns, förutom LO, TCO- och
          </note>
          <note>
            SACO-organisationerna, och på den offentliga sidan finns en mängd
            olika fackliga organisationer. Dessa sammantaget utgör för mig
            arbetsmarknadens parter.
          </note>
          <note>
            Det är intressant och bra att LO och SAF har tagit det här initiativet,
            även om det nu är väldigt sent, men jag ser inte att det skulle
            förändra vårt ställningstagande.
          </note>
          <note>
            Som någon tidigare talare sade kan vi inte hålla på att skicka
            ärendet fram och tillbaka från och till vår riksdag. Vi måste
            ha fasta spelregler, och vi måste vid vissa tillfällen också uppträda
            bestämt.
          </note>
          <note>
            Hade jag haft ett papper i mitt hand på vilket arbetsmarknadens
            samtliga parter hade utfäst sig att ta ansvar för bl.a. 1,1 miljarder
            kronor och i fråga om de andra detaljer som också har effekt,
            då hade det varit en annan sak.
          </note>
          <note type="speaker">
            Anf. 205 GULLAN LINDBLAD (m) replik:
          </note>
          <note>
            Fru talman! Det är ganska intressant att Vänsterpartiet tycks
            ha större förståelse för de små företagens problem än vad Socialdemokraterna
            och Centerpartiet har. Jag noterar detta.
          </note>
          <note>
            Jag blir beklämd när jag hör utskottsmajoritetens talesman ta
            så lätt på de ytterligare pålagor som nu kommer att läggas på
            företagen. Jag tänker då särskilt på enmans- och fåmansföretagen,
            som redan i dag är mycket hårt pressade och som nu icke kommer
            att våga anställa ytterligare någon person. Vet inte utskottets
            talesman att de ytterligare 14 dagarna kommer att kosta dubbelt
            så mycket som de första 14
          </note>
          <note>
            dagarna, därför att vi här har begynnande långtidsarbetslöshet?
          </note>
          <note>
            Ronny Olander säger att kraven på arbetsmarknaden hårdnar. Ja,
            i och med att vi i dag har 536 000
          </note>
          <note>
            arbetslösa är det ju så, och då borde det ju finnas ytterligare
            skäl att vara vaksam vad gäller de negativa effekter som vi har
            påtalat, t.ex. svårigheten för lätt funktionshindrade att få ett
            arbete.
          </note>
          <note>
            När nu Ronny Olander är totalt ointresserad av att
          </note>
          <note>
            LO och SAF har genomfört en gemensam uppvaktning ställer jag
            frågan till ansvarigt statsråd: Varför lyssnar man på LO i vissa
            fall och inte i det här fallet, när LO och arbetsgivarna är överens
            och kommer och uppvaktar? Är statsrådet beredd att ge mig några
            ytterligare upplysningar i det här fallet, eller delar statsrådet
            och utskottets talesman helt ståndpunkter i den här frågan?
          </note>
          <note type="speaker">
            Anf. 206 RONNY OLANDER (s) replik:
          </note>
          <note>
            Fru talman! Det är tråkigt att Gullan Lindblad är beklämd. Det
            borde hon faktiskt inte vara. Under de två år som har gått sedan
            jag kom till riksdagen har riksdagen nämligen fattat många beslut
            vad gäller företagandet och företagandets villkor. Fru Lindblad
            åberopar i sin egen inledning bl.a. Perssonplanen.
          </note>
          <note>
            Regeringen har ju i regeringsdeklarationer på näringslivsområdet,
            på arbetsmarknadsområdet, på regionalpolitikens området och inte
            minst på de olika företagsområdena lyft fram företagandet och
            företagandets villkor. Detta avser vi att fortsätta med, och jag
            hoppas att vi kan få ett bra och rejält stöd för detta i vår kammare.
          </note>
          <note>
            Jag tar definitivt inte lätt på frågan om möjligheten för bl.a.
            arbetshandikappade att få anställning i företagen. Vi är i Sverige
            mycket kända just för att arbeta med arbetsmarknadspolitiken och
            arbetsmarknadspolitiska åtgärder. Detta innebär att man från arbetsförmedlingarna
            och från försäkringskassan upprättar individuella åtgärdsplaner
            och dagligdags diskuterar med företagen i syfte att se till så
            att alla skall vara välkomna på arbetsmarknaden och till företagen.
          </note>
          <note type="speaker">
            Anf. 207 GULLAN LINDBLAD (m) replik:
          </note>
          <note>
            Herr talman! Ja, Ronny Olander bär syn för sägen när det gäller
            regeringens och riksdagsmajoritetens uppfattning. Ni talar vackert
            om företagare och företagande, men ni för som jag sade en tvärtom-politik,
            som hindrar nya arbetstillfällen. Så är det.
          </note>
          <note>
            Jag finner att det hos utskottsmajoriteten inte finns någon som
            helst resonans för tanken att återigen titta på ärendet och eventuellt
            åtminstone dröja med att fatta beslut i frågan.
          </note>
          <note>
            Jag ber då, fru talman, att få yrka bifall till reservation nr
            1, som vi har tillsammans med Folkpartiet och Kristdemokraterna,
            och till den moderata reservationen nr 7.
          </note>
          <note>
            Vad gäller karensdagarna handlar det faktiskt om ytterligare
            en karensdag för oss som är långtidsfriska.
          </note>
          <note>
            Det kallar vi moderater för solidaritet. Märk väl att vi behåller
            det högriskskydd som redan finns i försäkringen. Det är inte tu
            tal om annat. Att lägga sådana pålagor på de små företagen är
            faktiskt att vara mycket osolidarisk med dem som inte är fullt
            arbetsföra eller som har någon defekt över huvud taget.
          </note>
          <note type="speaker">
            Anf. 208 RONNY OLANDER (s) replik:
          </note>
          <note>
            Herr talman! Det är ingalunda så att vi, som Gullan Lindblad
            säger, bara talar vackert om företagspolitiken och näringslivets
            villkor. Vi har i akt och mening i riksdagen under två års tid
            verkligen bevisat att vi har en rejäl och uppriktig mening med
            vårt agerande.
          </note>
          <note>
            Det är väl emellertid inte helt obekant vilken situation som
            rådde 1994, när vi tog över. Jag avser inte heller nu att gå in
            på dessa tre år - jag skall dock inte kalla dem förlorade. Jag
            söker inte den typen av strid.
          </note>
          <note>
            Jag bara konstaterar att det har handlat och fortfarande handlar
            om att vi måste ha en stabil och bra ekonomisk politik och en
            grund att stå på för Sverige för att vi skall kunna jobba vidare.
            Den stora, spännande och viktiga arbetsuppgiften består nu i att
            halvera den öppna arbetslösheten till år 2000.
          </note>
          <note>
            Alla känner ju till att det arbetet pågår för fullt i
          </note>
          <note>
            Sverige - på olika nivåer, i olika organ - och fler och fler
            ansluter sig och är intresserade av den politiken.
          </note>
          <note>
            Det är viktigt, inte från partipolitisk synpunkt utan från samhällets
            och medborgarnas synpunkt.
          </note>
          <note>
            I mitt anförande tog jag också upp den kompensation som företagen
            har fått under de fem år som har gått. Det handlar om minst 3
            miljarder kronor. Det var
          </note>
          <note>
            2,3 %. Det var, som någon talare också sade, en rejäl arbetsgivaravgiftssänkning.
            Nu gör regeringen bedömningen att det är 3 miljarder - jag tänker
            inte ifrågasätta den. Vid ett annat tillfälle kunde det vara intressant
            att ta sig en funderare på de pengarna.
          </note>
          <note type="speaker">
            Anf. 209 KERSTIN HEINEMANN (fp) replik:
          </note>
          <note>
            Herr talman! Jag har två frågor till Ronny Olander. Han hänvisar
            i sitt anförande till undersökningar som visar att det här med
            14 dagars sjuklöneperiod har fungerat jättebra. Men var finns
            undersökningar som visar att en fördubbling kommer att bli dubbelt
            så bra eller åtminstone inte bli till skada? Jag vill fråga
          </note>
          <note>
            Ronny Olander om han är säker på att det här förslaget inte kommer
            att innebära att många företagare kommer att tveka att anställa.
            Jag tänker då speciellt på de små företagarna. Då kommer vi inte
            att kunna göra någonting ytterligare åt arbetslösheten, som vi
            alla är så angelägna om att komma till rätta med.
          </note>
          <note>
            När det gäller mamma- och pappamånaderna sade
          </note>
          <note>
            Ronny Olander att de är viktiga i ett jämställdhetsperspektiv.
            Nu har ju jämställdheten tyvärr inte riktigt slagit igenom än,
            vare sig när det gäller kvinnors löner eller mäns benägenhet att
            ta pappaledigt. Därför måste jag fråga Ronny Olander om han menar
            att den här sänkningen kommer att främja både en ökad jämställdhet
            och möjligheten för barn att ha både mamma och pappa hemma under
            en viss period när de är små.
          </note>
          <note type="speaker">
            Anf. 210 RONNY OLANDER (s) replik:
          </note>
          <note>
            Herr talman! Kerstin Heinemann sade att det inte fanns någon
            undersökning. Jag hänvisar då till Riksförsäkringsverket och dess
            bedömning och utvärdering av vad de fjorton dagarna har inneburit.
          </note>
          <note>
            Om all politik handlade om att se in i en glasklar kristallkula
            och få veta sanningen skulle den här kammarens arbete inte behövas.
            Då kunde man skicka ut någon tjänstemannaprodukt.
          </note>
          <note>
            Självfallet finns det all anledning - det har regeringen sagt
            i sin proposition, och det har utskottet sagt i sitt betänkande
            - att noga följa den här reformen och utvärdera den. Riksförsäkringsverket
            har också här ålagt en arbetsuppgift och kommer att följa det
            här mycket noga.
          </note>
          <note>
            Jag känner inte den oro för småföretagen som några här gör sig
            till tolk för. Jag tycker att det är viktigt att den är uppmärksammad,
            men jag känner inte någon sådan oro - det fungerar inte så på
            arbetsmarknaden.
          </note>
          <note>
            Sedan till mamma- och pappamånaderna. Jag kan nu bara konstatera
            att Folkpartiet vill ha mamma- och pappamånaderna kvar. Man vill
            också ha ersättningsnivåerna kvar. Moderaterna vill inte ha det
            på det viset. En gång var ni ense om detta. Jag vill inte gå in
            på de delarna av borgerlig familjepolitik - jag bara konstaterar
            de olika synpunkter som ni här har fört fram.
          </note>
          <note type="speaker">
            Anf. 211 KERSTIN HEINEMANN (fp) replik:
          </note>
          <note>
            Herr talman! En glaskula skulle kanske vara bra.
          </note>
          <note>
            Det är naturligtvis också bra att man noga följer och utvärderar.
            Men utan att titta i någon glaskula kan man befara att i dag när
            väldigt många människor går arbetslösa kanske det blir några som
            får gå arbetslösa litet längre medan man utvärderar någonting
            som man inte är riktigt säker på. Man beslutar, och sedan utvärderar
            man, och sedan kanske man ändrar igen när man ser att det blev
            ännu fler arbetslösa.
          </note>
          <note>
            När det gäller pappa- och mammamånaderna konstaterar jag att
            Ronny Olander inte svarar. I stället talar han om en borgerlig
            familjepolitik, medan jag har talat om Folkpartiets familjepolitik
            och Folkpartiets förslag. Det var väl dem vi diskuterade och inte
            någon sammanslagning av flera partiers förslag?
          </note>
          <note type="speaker">
            Anf. 212 RONNY OLANDER (s) replik:
          </note>
          <note>
            Herr talman! Jag vill än en gång poängtera att jag inte känner
            den oro som Kerstin Heinemann har när det gäller riskerna. Jag
            tycker bara att det är viktigt att man följer hur reformen utvecklas.
            Det är det som jag har försökt svara på.
          </note>
          <note>
            När det gäller mamma- och pappamånaderna vill jag bara säga att
            det av besparingsskäl nu blir 75 %
          </note>
          <note>
            tvärsöver under året som kommer, som jag sade i mitt anförande.
            1998 kommer det att bli 80 %. Vi tycker också att pappamånaden
            är viktig - därav de förslag som nu föreligger.
          </note>
          <note type="speaker">
            Anf. 213 MARIE ENGSTRÖM (v) replik:
          </note>
          <note>
            Herr talman! Jag har en kort fråga till Ronny
          </note>
          <note>
            Olander. Jag hoppas att jag kan få ett kort och kärnfullt svar.
          </note>
          <note>
            I sitt anförande sade Ronny Olander att man inte skall överkompenseras
            när man är sjuk. Personligen tycker jag inte att en 75-procentig
            ersättningsnivå i sjukförsäkringen är någon överkompensation.
            Nu säger ni att ni skall öka ersättningen till 80 % från den
          </note>
          <note>
            1 januari 1998. Men samtidigt förändrar ni beräkningsgrunderna
            i SGI. Jag skulle bara vilja veta: Vad är den reella ökningen
            i sjukförsäkringen jämfört med i dag?
          </note>
          <note type="speaker">
            Anf. 214 RONNY OLANDER (v) replik:
          </note>
          <note>
            Herr talman! Som jag har försökt redogöra för sker höjningen
            till 80 % den 1 januari 1998. Det är inte heller helt obekant
            att Sjuk- och arbetsskadekommittén nu har lagt fram sina synpunkter,
            som remissbehandlas. Det finns anledning att ytterligare fördjupa
            sig i det materialet och fundera över vad det innebär. Vad det
            sedan innebär för den enskilde kan variera väldigt mycket, och
            jag kan inte på Marie
          </note>
          <note>
            Engströms fråga svara generellt för ett helt kollektiv av försäkringstagare.
            Det är faktiskt så jag uppfattar
          </note>
          <note>
            Marie Engströms fråga.
          </note>
          <note>
            Anf. 215 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Innan jag ställer min fråga vill jag kommentera
            Ronny Olanders åsikt att ytterligare en karensdag är någonting
            som drabbar dem som inte alltid är friska, de sämst ställda. Jag
            ser det så här:
          </note>
          <note>
            Har man en karensdag till vid varje sjukdomstillfälle är det
            någonting som drabbar oss som oftast är friska, så att vi kanske
            också någon gång kommer upp i tio dagar per år, som de som ofta
            är sjuka alltid kommer upp i. Jag tycker alltså att Ronny Olander
            skjuter väldigt mycket över målet där.
          </note>
          <note>
            Sedan gäller det de osäkra kalkylerna, som regeringen säger.
            Ronny Olander låter i stället väldigt säker. Regeringen öppnar
            för osäkerhet och säger att kalkylerna kan vara osäkra, men Ronny
            Olander är väldigt säker och har ingen anledning att ifrågasätta
            några siffror. Det är väl bra för honom då, men det minskar inte
            min oro, måste jag säga.
          </note>
          <note>
            Jag tycker ändå att ni chansar på att försämra företagsklimatet
            i ett läge där arbetsmarknaden fortsätter att utvecklas negativt,
            där arbetslösheten nu är större än den var för två år sedan när
            regeringen tillträdde, där varslen ökar och de lediga platserna
            blir färre. Jag är förvånad över att ni vill chansa på det här
            sättet. Ni vet ju inte ens om det här blir neutralt, samtidigt
            som de saker som vi här genomför borde förbättra företagsklimatet.
          </note>
          <note type="speaker">
            Anf. 216 RONNY OLANDER (s) replik:
          </note>
          <note>
            Fru talman! Det kan låta som om två karensdagar inte betyder
            så mycket. Jag funderar själv av och till kring den karensdag
            som vi har. Av besparingsskäl går det inte att göra någonting
            åt den - inte just nu, i alla fall. Jag vill ändå erinra om att
            två karensdagar betyder mycket. Det betyder mycket för kvinnorna
            i vården. Det finns en annan omräkningstabell i deras kollektivavtal.
            Det betyder mycket för dem som jobbar med livsmedel, i handeln,
            och det betyder mycket för de, oftast kvinnor, som jobbar på sjuk-
            och omsorgssidan. Där bör det kanske, sagt med all respekt, vara
            möjligt att vara hemma just när man är sjuk.
          </note>
          <note>
            Många upplever det redan i dag besvärligt när de är hemma en
            karensdag. Enligt mitt sätt att se det gör två karensdagar ingen
            lyckligare - tvärtom.
          </note>
          <note>
            Vad det gäller kalkylen sade jag i ett tidigare inlägg att jag
            personligen skulle tycka att det var intressant om vi så småningom
            fick en rejäl utvärdering.
          </note>
          <note>
            Jag har all respekt för att regeringen har kommit fram till siffran
            3 miljarder kronor i kalkylen. Det finns andra kalkyler från andra
            utredare som visar helt andra värden, men jag tycker inte att
            det är relevant att gå in på det i dag.
          </note>
          <note>
            Jag delar inte Rose-Marie Frebrans åsikt. Hon menar att vi på
            något sätt chansar eller försämrar för småföretagare på detta
            sätt. Det gör vi absolut inte.
          </note>
          <note>
            Jag har också sagt att det är viktigt att noga följa effekterna
            av förslaget. Det har regeringen fastslagit i propositionen, och
            utskottet har i betänkandet också sagt att det är viktigt.
          </note>
          <note>
            Jag vill påminna om de diskussioner, som jag tycker är mycket
            positiva, som vi för i vårt socialförsäkringsutskott om just rehabilitering
            och vad som sker för att också handikappade skall ha reella möjligheter.
          </note>
          <note>
            Anf. 217 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Ronny Olander upprepar att det inte sker någon försämring
            för småföretagare. Jag förstår inte hur ni socialdemokrater och
            centerpartister tänker när ni tror att den lille företagaren med
            en, två, tre eller fyra anställda skall våga anställa någon som
            han vet har vacklande hälsa. Hur skall han våga det? Det är klart
            att förslaget gör det sämre för företagarna och att de över huvud
            drar sig för att anställa när de får en sådan kostnadsökning på
            sig.
          </note>
          <note>
            Regeringen räknar flera år bakåt i tiden och säger att företagen
            har varit överkompenserade under så många år. Men det har ju kommit
            till många nyföretagare, och det bildas företag i dag! Det kan
            inte vara någonting annat än en skattehöjning. Det är en kostnadsökning.
            Det är ingenting annat. Det är självklart att det är negativt
            för företagandet.
          </note>
          <note type="speaker">
            Anf. 218 RONNY OLANDER (s) replik:
          </note>
          <note>
            Herr talman! Jag tog också i mitt anförande upp de cirka fyra
            miljoner arbetstagare som redan i dag finns i produktionen. Det
            är viktigt. Riksförsäkringsverket konstaterade också att arbetsmiljöarbetet
            inte har fungerat som man skulle kunna önska. Vad gäller arbetsmiljöarbetet
            och rehabiliteringsarbetet kommer
          </note>
          <note>
            28-dagarsperioden att innebära positiva effekter. Jag är helt
            övertygad om det.
          </note>
          <note>
            Vad gäller småföretagarna kan jag konstatera att ca 50 000 nya
            företag har startats under dessa två år.
          </note>
          <note>
            Det har dock bara givit ungefär 30 000 arbeten i mertillskott.
            Det handlar om att vända den situation som man övertog 1994 och
            försöka se de positiva anslagen.
          </note>
          <note>
            Jag kan som slutkommentar säga att jag skulle önska att kammaren
            och de olika partierna vid flera tillfällen skulle försöka se
            till det som förenar oss vad gäller företagsverksamheten, så att
            vi med gemensam styrka får Sverige på fötter, till allas bästa.
          </note>
          <note type="speaker">
            Anf. 219 KARIN ISRAELSSON (c):
          </note>
          <note>
            Herr talman! Jag vill gärna i kammaren deklarera
          </note>
          <note>
            Centerpartiets syn på de frågor som debatteras, och då främst
            frågan om sjuklöneperioden. Vi har medverkat till att denna period,
            genom det beslut som kommer att fattas, förlängs. Jag minns med
            stor tydlighet den debatt och de diskussioner vi hade när 14-
          </note>
          <note>
            dagarssjuklöneperiod infördes. Många av de argument som jag hör
            här i dag fanns också då. När vi rör i sådana här frågor finns
            det över huvud taget en stark oro hos grupper. Märkligt vore det
            annars. Jag tror inte att det går att hitta ett förslag som är
            bara till fördel för alla människor. Några känner sig alltid hotade
            av förändringar.
          </note>
          <note>
            Särskilt gäller det generella system, där det alltid finns en
            risk för att några kommer att överkompenseras och andra att underkompenseras.
            Vi har den praxisen i dagens riksdag att inte skapa system med
            alltför många undantag och särregler, därför att det försvårar.
            Vi har i socialförsäkringsutskottet också upplevt problemen med
            att göra system alltför komplicerade.
          </note>
          <note>
            Det innebar att vi, när vi införde karensdagen, avstod ifrån
            att skapa särskilda särbestämmelser för att skydda de grupper
            av särskilt kvinnor som kommer i en väldigt utsatt situation när
            karensdagen under en sjukperiod får betalas med betydligt mer
            än vad en inkomst innebär under en dag. Det ligger också som grund
            till att vi inte vill ha flera karensdagar, utan ser möjligheter
            till besparingar i systemet via en förlängning av sjuklöneperioden.
          </note>
          <note>
            Det kan verka väldigt enkelt att kompensera människor. Det finns
            säkert en vilja hos de allra flesta politiker att ingen skall
            fara illa i de system som man inför, men det kostar också pengar.
            I dag finns inte de pengarna någonstans. Då får man ibland fatta
            beslut som kanske kan vara besvärande för vissa grupper.
          </note>
          <note>
            Vi försökte, när sjuklöneperioden på 14 dagar infördes, att hitta
            ett skyddsnät. Det var också då vi oroade oss särskilt mycket
            för småföretagarna. Samtidigt låg en sänkning av arbetsgivaravgiften
            i deras intresse, eftersom de då ansåg att de fick vara med och
            betala för de stora företagens höga sjuktal. Då fanns det företag
            som hade upp till 30 sjukdagar och mer för sina anställda.
          </note>
          <note>
            Nu är situationen helt annorlunda. Nu har sjuktalen sänkts ganska
            rejält. Man har också fått ett ökat ansvar för rehabilitering
            och för arbetsmiljö. Det låg i förslaget om en sjuklöneperiod,
            och det ligger kvar i förslaget om en förlängning av sjuklöneperioden.
          </note>
          <note>
            Det kan inte vara samhällets uppgift att sopa upp efter arbetsgivare
            som inte tar hänsyn till arbetsmiljöförutsättningar och låter
            sin personal lida för att de inte gör det. Vi måste kunna ta kostnader
            från arbetsgivaren för att arbetskraften används på det viset.
            Det är ett av de skäl som vi då hade för sjuklönen. Det skälet
            kvarstår fortfarande.
          </note>
          <note>
            Det skyddsnät som vi då införde var högriskskyddet, som skall
            skydda ofta sjuka, handikappade och arbetshandikappade i ett sådant
            system. Att det inte är känt är bara att beklaga, men det är fullt
            möjligt att utnyttja detta. Man kan sluta ett avtal med försäkringskassan
            om att den tar över sjukersättningen för denna typ av personer.
          </note>
          <note>
            Jag hoppas att den debatt som vi har i dag skall innebära en
            ökad kunskap om högriskskyddet, och att det skall vara till förmån
            för denna typ av arbetstagare. Det ligger i allas vårt intresse
            att en rehabilitering skall kunna leda till att man också kan
            återgå i ett arbete, även om man har ett mindre arbetshandikapp.
          </note>
          <note>
            Uppföljning och analys av förslaget är helt i linje med det utskottet
            skriver. Förutsättningarna för en analys och uppföljning av de
            effekter som en förlängning av sjuklöneperioden innebär fanns
            också i propositionen.
          </note>
          <note>
            Det här tillsammans innebär att vi från Centerpartiet känner
            att detta är en besparing som vi kan gå med på och att vi har
            ett skyddsnät för att skydda de sämst ställda och de mest utsatta.
            Vi kommer att med stort intresse följa utvecklingen när det gäller
            en förlängning av sjuklöneperioden.
          </note>
          <note>
            Med det yrkar jag bifall till hemställan i socialförsäkringsutskottets
            betänkande SfU4.
          </note>
          <note type="speaker">
            Anf. 220 GULLAN LINDBLAD (m):
          </note>
          <note>
            Herr talman! Att regeringen inte kommer att lyckas med att halvera
            den öppna arbetslösheten har ju regeringen själv förkunnat i den
            senaste budgeten, men det är väldigt trist att höra Centerpartiets
            syn på den nu föreslagna sjuklöneperioden.
          </note>
          <note>
            Om vi går tillbaka till när vi tog den förra perioden, vill jag
            erinra om att det var en stor samstämmighet, inte minst när det
            gällde företagen, i den frågan.
          </note>
          <note>
            När det gäller bevekelsegrunden för den nu förlängda sjuklöneperioden
            vill jag ställa frågan till
          </note>
          <note>
            Karin Israelsson: Det kan väl ändå inte vara de tre förlorade
            åren, som Ronny Olander talade om här?
          </note>
          <note>
            Det var ju den tid då vi hade en regering tillsammans och när
            Karin Israelsson och jag ingick i utskottsmajoriteten. Jag är
            mycket förvånad över att Centerpartiet ställer upp på det här,
            måste jag tyvärr säga. Ni brukar ju ändå föra en politik som gagnar
            småföretagare, och det gör ni icke med det här förslaget.
          </note>
          <note type="speaker">
            Anf. 221 KARIN ISRAELSSON (c):
          </note>
          <note>
            Herr talman! Detta är ett led i att sanera statens finanser.
            Jag vill inte påstå och har inte heller påstått att den regering
            som vi hade tillsammans förorsakade de dåliga finanserna. Tvärtom
            skulle jag vilja påstå, att om vi i den centerledda regeringen
            i början på 80-
          </note>
          <note>
            talet hade fått gehör för vårt förslag om en karensdag kanske
            vi hade sluppit en hel del av bekymren senare i sjukförsäkringssystemet.
            Därmed hade vi redan då kunnat påbörja en sanering. Men det bröts
            ju upp av den tillkommande socialdemokratiska regeringen, och
            det är bara att beklaga.
          </note>
          <note>
            Det finns många andra bitar när det gäller skydd av småföretag
            och ett ökat stöd för småföretagen, som kanske inte ingår i vårt
            utskotts arbetsområde, bl.a.
          </note>
          <note>
            förändringar i arbetsrätten. Det är en generell sänkning av arbetsgivaravgiften
            för småföretagarna, och det är många andra delar som gynnar småföretagandet.
            Min förhoppning är också att den här sjuklöneperioden skall kunna
            få en sådan utformning att småföretagarna inte på grund av den
            avstår från att anställa människor och inte heller från att utnyttja
            möjligheterna till full kapacitet i sitt företagande.
          </note>
          <note type="speaker">
            Anf. 222 GULLAN LINDBLAD (m):
          </note>
          <note>
            Herr talman! Karin Israelsson menar att detta är ett led i att
            sanera och reda upp statens finanser. Jag tror att vi är överens,
            om vi lägger handen på hjärtat, om att den absolut viktigaste
            åtgärden i dag är att få ned arbetslösheten. Där delar jag Ronny
            Olanders uppfattning. Tyvärr kommer den här åtgärden att öka arbetslösheten,
            eftersom människor inte vågar starta nya företag och inte kommer
            att utöka de små företagen.
          </note>
          <note>
            Jag är medveten om att regeringen och Centerpartiet också sänker
            vissa avgifter, men det må förlåtas mig om jag säger att ni här
            flyttar avgifter från den ena posten till den andra så att det
            är nästan omöjligt att hänga med. Vi överfinansierar t.ex. en
            sjukförsäkring som går med 20 miljarder i överskott i dag.
          </note>
          <note>
            I förhållande till regeringen sänker vi moderater egenavgiften
            med 3,95 %, och dessutom slopar vi den allmänna löneavgiften,
            som är 1,5 %, eller egentligen mera, eftersom vi har sagt nej
            till den här flyttningen fram och tillbaka. Det skulle innebära
            en sänkning på minst 5,45 % av avgifterna på företagen. Det vill
            jag kalla att förbättra statens finanser och minska arbetslösheten
            i Sverige.
          </note>
          <note type="speaker">
            Anf. 223 KARIN ISRAELSSON (c):
          </note>
          <note>
            Herr talman! Arbetsgivaravgifterna skall också betala vissa åtaganden.
            Om man inte tar in avgifter så att de täcker de kostnader man
            har, får staten gå in och subventionera. Det finns ett stort svart
            hål där det fattas pengar, och då får man se om sitt hus och se
            till att man får inkomster till de utgifter som man har.
          </note>
          <note>
            Jag vet inte hur Moderaterna har tänkt kompensera det underskott
            som uppstår, eller om man skall dra in på vissa ersättningsnivåer,
            som den enskilde i stället får kompensera med särskilda försäkringar.
          </note>
          <note>
            Det finns ju ingen som kan förklara för mig hur man med nuvarande
            förmånssystem skall klara av att sänka arbetsgivaravgifterna utan
            att ge ett ökat ekonomiskt tillskott via någon väg, utan kostnaderna
            måste på något sätt betalas. Det är ju i stor utsträckning arbetsgivaravgifterna
            som betalar de ersättningsnivåer som finns i de olika transfereringssystemen.
          </note>
          <note type="speaker">
            Anf. 224 GULLAN LINDBLAD (m):
          </note>
          <note>
            Herr talman! Jag vill bara säga att Moderaterna har ett budgetförslag
            som till varje del är finansierat.
          </note>
          <note>
            Därtill kommer att vi med minskade pålagor på företagen får fler
            arbetstillfällen, icke färre, som vi får med detta förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 oktober.)
          </note>
          <note>
            16 § Ändring i fiskelagen (1993:787)
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU3
          </note>
          <note>
            Ändring i fiskelagen (1993:787) (prop. 1995/96:223)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 24 oktober.)
          </note>
          <note>
            17 § Miljöklassning av alkylatbensin
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU4
          </note>
          <note>
            Miljöklassning av alkylatbensin (prop. 1995/96:202)
          </note>
          <note>
            Anf. 225 PETER WEIBULL
          </note>
          <note type="speaker">
            BERNSTRÖM (m):
          </note>
          <note>
            Herr talman! Då byter kammaren besättning och övergår från att
            debattera försäkringsskydd vid sjukdom till miljöpolitik, som
            ju kan sägas utgöra en försäkring mot sjukdom. Vi skall behandla
            jordbruksutskottets betänkande om miljöklassning av alkylatbensin.
          </note>
          <note>
            I den uppdelning i miljöklasser som riksdagen gjorde för två
            år sedan kom den minst miljöskadliga av bensinsorterna att hamna
            i den sämsta av klasserna, nämligen miljöklass 3. Detta får betraktas
            som ett olycksfall i arbetet, vilket nu också har uppmärksammats
            av Miljödepartementet och resulterat i en proposition. Den går
            ut på att flytta upp alkylatbensin i miljöklass 2 för att, som
            man skriver, stimulera användningen av den och på det sättet minska
            hälso- och miljöpåverkan från små motorer.
          </note>
          <note>
            Alkylatbensin är, för den som inte vet det, ett bränsle med speciella
            arbetsmiljöegenskaper. Den har utvecklats under de senaste åren
            med tanke på användning i mindre motorer, i arbetsredskap som
            verkar i nära kontakt med människor, t.ex. motorsågar och röjsågar.
          </note>
          <note>
            Tack vare alkylatbensinen kan en del av de hälsoproblem som har
            varit förknippade med användningen av motordrivna redskap elimineras.
            Alkylatbensin har bl.a. betydligt lägre halt av bensen och andra
            kolväten, lägre nivåer av svavel och bly samt färre kemiska föreningar.
            Den ger inte bara rena avgaser utan även färre farliga ångor i
            samband med hantering av själva bränslet.
          </note>
          <note>
            Bensen anses ju vara det mest hälsofarliga kolvätet i bensin
            och i bensinavgaser. Det orsakar leukemi, och det är därför i
            princip borttaget i arbetsmiljösammanhang.
          </note>
          <note>
            Kolväten från bensin och bensinavgaser bidrar också till bildande
            av marknära ozon och utgör därmed en miljöfara.
          </note>
          <note>
            Det låter naturligtvis bra att man nu flyttar upp alkylatbensinen
            till miljöklass 2. Utskottet preciserar i betänkandet med de tänkvärda
            orden: "De signaler som ges från samhällets sida i form av t.ex.
            skattesubventioner bör vara så avvägda att de mest miljövänliga
            alternativen premieras".
          </note>
          <note>
            Denna tanke är naturligtvis helt riktig. Härom är vi alla överens.
            Vad vi däremot inte är riktigt överens om är styrkan i det här
            signalerandet, kanske framför allt från riksdagen till regeringen.
            Förslaget är mer ägnat att väcka löje än att väcka den som ännu
            inte har upptäckt alkylatbensinens fördelar. Med tanke på att
            literpriset på alkylatbensinen på grund av höga framställningskostnader
            är högt - det varierar mellan
          </note>
          <note>
            12 och 16 kr beroende på storlek på förpackning, i alla fall
            där jag köper den - är 6 öres skattereduktion närmast att likna
            vid ett litet ynkligt pip i öknen.
          </note>
          <note>
            Utskottsmajoriteten inser sannolikt också det löjeväckande i
            storleken på sänkningen, men vill trots detta i skrivningarna
            inte sträcka sig längre än att hänvisa till den utredning som
            Naturvårdsverket är sysselsatt med innan man är beredd att ta
            någon definitiv ställning. Detta är synd.
          </note>
          <note>
            Tre partier, däribland Moderata samlingspartiet, har motionerat
            om att sänkningen borde varit större.
          </note>
          <note>
            Vi säger att den åtminstone skulle uppgått till en femtioöring,
            medan Centerpartiet och Miljöpartiet talar om att alkylatbensinen
            borde få en egen skatteklass, en skatteklass 0, vilket skulle
            innebära att denna fina soppa helt skulle skattebefrias.
          </note>
          <note>
            Men skall vi fortsätta att tala om signaler tycker vi att detta
            skulle bli ett alltför kraftigt tut i luren. Det skulle innebära
            att alkylatbensinen t.o.m. skulle befrias från koldioxidskattedelen.
          </note>
          <note>
            Även om detta är ett miljövänligt bränsle, kan jag nog inte hålla
            med om att det enbart har fördelar. Det är faktiskt inget förnyelsebart
            bränsle som vi talar om, utan det är fortfarande en fossil produkt
            och som sådan anses den trots allt tillföra atmosfären ett nettotillskott
            av koldioxid.
          </note>
          <note>
            Men, herr talman, vi har i alla fall enats om en reservation,
            eftersom vi inte lyckades förmå utskottet att ta det djärva steget
            att verkligen ge regeringen till känna vad som anförts i motionerna
            om att mer långtgående skattelättnader för alkylatbensinen bör
            övervägas och att vi inte bara bör nöja oss med allmänna fraser
            i den riktningen. Tyvärr blev vi inte tillräckligt många partier
            så att vi kunde nå en majoritet och på det viset ge regeringen
            en klar vink om vilken inriktning riksdagen förväntar sig då nästa
            proposition i ämnet skall skrivas. Vänsterpartiet som annars brukar
            utge sig för att vara miljöns stora tillskyndare svek.
          </note>
          <note>
            Kan detta möjligen bero på att det handlade om en skattesänkning
            och inte en höjning?
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 226 LENNART FREMLING (fp):
          </note>
          <note>
            Herr talman! Det beslut som vi nu skall fatta innebär en skattesänkning
            med 6 öre per liter för en produkt som kostar 15-20 kr per liter.
            Det har faktiskt varit mycket arbete för nästan ingenting.
          </note>
          <note>
            Jag tycker att det är märkligt att Anna Lindh kommer med en särskild
            proposition i en så liten fråga. Det är särskilt märkligt som
            det bara är ett första steg, där det andra steget påbörjas redan
            nästa vecka, då Naturvårdsverket den 1 november skall lägga fram
            sin rapport. Det måste anses som ett miljöpolitiskt misslyckande
            att man börjar med ett så här litet steg, som snarast skapar en
            allmän osäkerhet.
          </note>
          <note>
            Ett tekniskt problem i det här sammanhanget är att denna alkylatbensin
            bör användas till de sämsta motorerna, dvs. motorer till motorsågar,
            utombordare -
          </note>
          <note>
            alltså fritidsbåtar -, gräsklippare, snöskotrar, mopeder. Det
            är de motorerna som lämpligtvis bör använda den här bensinen och
            inte personbilar.
          </note>
          <note>
            Det här kan förstås inte styras med skattesatser. I
          </note>
          <note>
            stället behövs mer information. Jag utgår från att regeringen
            ser till att information till allmänheten kommer i samband med
            nästa steg, som vi hoppas tas väldigt snart.
          </note>
          <note>
            Vi fattar nu beslut veckan innan nya förslag kommer. Det känns
            konstigt. Riksdagen bör helt klart utforma ett tillkännagivande
            till regeringen, att regeringen bör återkomma med nya förslag
            med större skattelättnader. Därför yrkar jag bifall till reservationen.
          </note>
          <note type="speaker">
            Anf. 227 INGEMAR JOSEFSSON (s):
          </note>
          <note>
            Herr talman! Enligt utskottet är det viktigt att alkylatbensin
            inte beskattas högre än bättre bensinkvaliteter. Det har också
            flera talare nu framfört.
          </note>
          <note>
            Utskottet har därefter inga invändningar mot regeringens förslag.
            Förändringen innebär, som har sagts, en skattereduktion på 6 öre
            litern. Alkylatbensin utgör 0,1 % av den totala bensinförbrukningen
            i landet. Detta sagt bara för att få proportioner på den olja
            vi talar om.
          </note>
          <note>
            Följande tycker jag också bör redovisas om tillverkningsprocessen,
            och det har jag hämtat från Miljöklassutredningens delbetänkande:
          </note>
          <note>
            "Tillverkning av alkylatbensin sker i dag vid raffinaderier som
            har katalytisk kracker. Den avgörande faktorn vid bedömningen
            av en utökad användning av alkylatbensin som ersättning för bensin
            är den knappa tillgången. Eftersom inte någon tillverkning av
            alkylat sker i Sverige importerar oljebolagen de bästa komponenterna
            från europeiska raffinaderier och därmed försämras möjligheten
            till att införa bättre bensinkvaliteter i andra länder."
          </note>
          <note>
            Utskottet har påpekat att alkylatbensin, trots sina bättre arbetsmiljöegenskaper
            jämfört med andra petroleumprodukter på marknaden, är en mineralolja.
            Ur miljösynpunkt kan man därför inte likställa den med förnyelsebara
            energikällor. I fortsättningen måste därför konkurrenssituationen
            för förnyelsebara bränslen beaktas. De signaler riksdagen ger
            genom skattesubvention bör premiera miljövänliga, förnyelsebara
            alternativ. Regeringens förslag är i huvudsak neutralt till de
            offentliga finanserna.
          </note>
          <note>
            Till propositionen har inkommit tre stycken motioner. Motionerna
            är från Moderata samlingspartiet, som vill sänka skatten med 50
            öre, från Centerpartiet som vill sänka med 3:47 och från Miljöpartiet
            som vill sänka med 4:33. Det skulle för statskassan innebära 3
            miljoner för Moderaterna, 21 miljoner för
          </note>
          <note>
            Centerpartiet och 24 miljoner för Miljöpartiet. Det är cirkasummor,
            de ligger ungefär där.
          </note>
          <note>
            Nu tar Peter Weibull Bernström upp den här diskussionen och säger
            att 6 öre är som ett pip i öknen.
          </note>
          <note>
            Senare fick vi höra att Centerns och Miljöpartiets förslag var
            som tut i luren, enligt Bernström. Jag förstår att 50 öre då väl
            är ett pip i talarstolen. Det är den ungefärliga gränsen mellan
            de här förslagen.
          </note>
          <note>
            Dessutom säger Bernström att man har enats om en reservation.
            I den reservationen står det att man skall sänka mer än 6 öre.
            Vad är det då man föreslår?
          </note>
          <note>
            Har Miljöpartiet gått med på Moderaternas förslag om 50 öre,
            är det signalen? Eller har Moderaterna gått med på Miljöpartiets
            4:33? Är ni för 3 miljoner ytterligare av statspengar eller är
            ni för 24 miljoner?
          </note>
          <note>
            Weibull Bernström säger också att reservationen skall ge en klar
            signal till regeringen. Den klara signalen är att förslaget ligger
            mellan 50 öre och 4:33, eller mellan 3 miljoner och 24 miljoner.
            Det är den klara signal som reservationen ger i det här fallet.
            Det kallar inte jag klara signaler och varken pip eller tut i
            luren.
          </note>
          <note>
            I reservationen kräver man också att regeringen återkommer, även
            om ingen sade det i talarstolen.
          </note>
          <note>
            Lennart Fremling var faktiskt inne på det också. Här redovisar
            regeringen i propositionen att man har gett
          </note>
          <note>
            Naturvårdsverket i uppdrag att utforma ett förslag till åtgärder
            som minskar emissionen av luftföroreningar och buller från olika
            typer av arbetsfordon och arbetsredskap. Det har också tillsatts
            en utredning som skall överväga kvalitetskrav på alternativa bränslen
            och hur dessa bör behandlas. Regeringen är alltså mycket alert
            i de här frågorna, alertare än vad jag förstår att motionärerna
            är. Den förstår också att det som vi här pratar om inte är ett
            alternativt bränsle.
          </note>
          <note>
            Det vi måste eftersträva, subventionera och stimulera är att
            få fram ett alternativt bränsle. Jag tror att man i förstone kan
            lura sig när man talar om ett bränsle som är bättre ur arbetsmiljösynpunkt
            - det vill jag också understryka - och tro att detta är den slutgiltiga
            lösningen. Det är det inte. De som kallar sig för miljöparti brukar
            normalt tala om alternativa bränslen. Detta är inget alternativt
            bränsle. Det kan t.o.m. vara så att de miljöeffekter som vi slipper
            i stället kommer i andra länder, och vi skulle med all sannolikhet
            ha större möjligheter att klara av dem med vår miljölagstiftning.
            Man skulle kunna säga, även om frågan inte är alltför stor, att
            vi tar över andras bekymmer.
          </note>
          <note>
            Herr talman! Med detta yrkar jag bifall till utskottets hemställan
            i betänkandet.
          </note>
          <note>
            Anf. 228 PETER WEIBULL
          </note>
          <note type="speaker">
            BERNSTRÖM (m) replik:
          </note>
          <note>
            Herr talman! Ingemar Josefsson tycker att 50 öre skulle vara
            ett pip från talarstolen. Därmed underkänner han naturligtvis
            helt regeringens förslag och utskottsmajoritetens skrivning. Men
            vi har faktiskt sagt
          </note>
          <note>
            50 öre, vilket skulle innebära en i stort sett tio gånger så
            stor sänkning.
          </note>
          <note>
            Vad vi har enats om är inte något särskilt belopp, och det anser
            jag inte heller att vi behöver göra i det här skedet. Vi har i
            vår reservation enats om ett tillkännagivande till regeringen
            om att det bör komma en proposition om en kraftigare sänkning.
          </note>
          <note>
            Det förvånar mig litet grand att inte utskottsmajoriteten har
            velat sträcka sig längre. Jag citerar ur utskottets skrivning:
            "De signaler som ges från samhällets sida i form av t.ex. skattesubventioner
            bör vara så avvägda att de mest miljövänliga alternativen premieras."
            Hur menar Ingemar Josefsson att denna premiering skall gå till
            om det inte skall vara en större skattesänkning?
          </note>
          <note type="speaker">
            Anf. 229 INGEMAR JOSEFSSON (s) replik:
          </note>
          <note>
            Herr talman! Jag börjar med den sista frågan. Man skall premiera
            miljövänliga alternativ. Här är det tveksamt om det är ett miljövänligt
            alternativ. Att det är ett arbetsmiljövänligt alternativ är klart,
            men det kan verkligen ifrågasättas om det är ett miljövänligt
            alternativ. Att diskutera olika oljor är förmodligen ett snedsprång
            i miljödebatten. De kommer aldrig att vara förnybara. Däri ligger
            bristen i förslaget.
          </note>
          <note>
            Att ni skulle ha gjort ett kraftfullt uttalande och ett entydigt
            förslag i reservationen, som Peter Weibull
          </note>
          <note>
            Bernström sade, bestrider jag. Skillnaden är för stor mellan
            de motioner ni har lagt fram. Där har ni inte preciserat er.
          </note>
          <note>
            Anf. 230 PETER WEIBULL
          </note>
          <note type="speaker">
            BERNSTRÖM (m) replik:
          </note>
          <note>
            Herr talman! Jag inledde mitt anförande med att säga att vi just
            lämnade en debatt om försäkringsskydd vid sjukdom och övergick
            till miljöpolitik, som får sägas utgöra en försäkring mot sjukdom.
            Detta är väl också ett nog så gott skäl som rena miljöskäl: att
            man kan minska ohälsoproblem och arbetsmiljöproblem genom att
            premiera ett bränsle av det här slaget. Jag tycker det räcker
            som ett väldigt gott argument. Oavsett vilken påverkan det sedan
            har på miljön - jag är för övrigt övertygad om att den är positiv
            även ur allmän miljösynpunkt, utom när det gäller nettoeffekten
            på koldioxid och växthusgaserna eftersom det är ett fossilt bränsle
            - tycker jag ändå att detta, att det är mindre skadligt ur arbetsmiljösynpunkt,
            är skäl nog för att ge det en premiering.
          </note>
          <note type="speaker">
            Anf. 231 INGEMAR JOSEFSSON (s) replik:
          </note>
          <note>
            Herr talman! Premieringen skulle möjligen kunna leda till att
            effektiviteten minskar när det gäller att få fram ett bättre bränsle.
            Det är detta vi bör diskutera.
          </note>
          <note>
            Peter Weibull Bernström hånade oss litet i talarstolen för sexöringen.
            Han talade då om att det här bränslet kostar mellan 14 och 16
            kr per liter. Får jag då fråga Peter Weibull Bernström: Om man
            sänker priset med 50 öre, hur mycket tror han att efterfrågan
            då ökar på dessa 44 öre på 14 eller 16 kr? Vad har han för hypotes
            om detta?
          </note>
          <note type="speaker">
            Anf. 232 LENNART FREMLING (fp) replik:
          </note>
          <note>
            Herr talman! Det är faktiskt mycket begärt av
          </note>
          <note>
            Ingemar Josefsson att vi här skall kunna komma med ett konkret
            förslag med ett visst belopp. Jag har tittat i proposition. Ärendet
            har ju beretts på ett omfattande sätt och varit ute på remiss.
            Vi ser att några remissinstanser - Väg- och transportforskningsinstitutet,
          </note>
          <note>
            Skogsstyrelsen, Arbetsmiljöinstitutet och Chalmers tekniska högskola
            - anger att utredningen borde ha föreslagit en större skattesänkning,
            medan flera instanser, liksom utredningen, hävdar att underlaget
            för ett sådant förslag måste fördjupas. Statskontoret avstyrker
            förslaget med motiveringen att beslutsunderlaget är bristfälligt.
            När vi då vet att Naturvårdsverket skall komma med en rapport
            nästa vecka är det inte rimligt att vi kommer med ett konkret
            förslag som vi voterar om här i dag.
          </note>
          <note>
            Vi vet också att det inte handlar om ett förnybart bränsle, men
            det är uppenbart mindre miljöskadligt än vanlig bensin. Det räcker
            för att vi borde ge en kraftfullare signal än 6 öres skattesänkning.
            Energiskatten på bensin är i dag 3:60 kr per liter, och därtill
            kommer en koldioxidskatt på 86 öre per liter. Då är 6 öre per
            liter en alldeles för liten signal.
          </note>
          <note type="speaker">
            Anf. 233 INGEMAR JOSEFSSON (s) replik:
          </note>
          <note>
            Herr talman! Lennart Fremling säger att det är för mycket begärt
            att reservanterna skall komma med ett förslag. Är det bara för
            att det är så svårt att komma överens? Om vi ser till motionerna
            hade Folkpartiet inget annat förslag än regeringen, och de andra
            hade tre olika förslag. Är det svårt att enas? Annars fanns det
            ju fullt av förslag att välja mellan.
          </note>
          <note type="speaker">
            Anf. 234 LENNART FREMLING (fp) replik:
          </note>
          <note>
            Herr talman! Jag citerade ju ur propositionen att flera av remissinstanserna
            menar att beslutsunderlaget är bristfälligt. Jag tycker inte att
            vi skall komma med ett konkret förslag veckan innan vi får en
            rapport från
          </note>
          <note>
            Naturvårdsverket.
          </note>
          <note type="speaker">
            Anf. 235 INGEMAR JOSEFSSON (s) replik:
          </note>
          <note>
            Herr talman! Propositionen var ju känd när man skrev motionerna,
            och då var underlaget inte mer bristfälligt än att man kunde ge
            så olika alternativ till regeringens förslag.
          </note>
          <note type="speaker">
            Anf. 236 GUDRUN LINDVALL (mp):
          </note>
          <note>
            Herr talman! Jag vill yrka bifall till reservationen.
          </note>
          <note>
            Naturligtvis måste vi även diskutera olika bensinsorter. Det
            har gjorts mycket i Sverige när det gäller att få fram bättre
            bensinsorter. Det kanske tydligaste exemplet på vad man kan göra
            är att vi har förbjudit blyet i bensinen. Trots att det fortfarande
            handlar om en petroleumprodukt har den alltså blivit betydligt
            bättre. Det känns därför mycket märkligt när man nu får höra att
            vi inte skall bry oss om att hantera det här eftersom det råkar
            handla om en petroleumprodukt.
          </note>
          <note>
            Det står utom allt tvivel att alkylatbensinen har betydligt bättre
            egenskaper än andra petroleumprodukter. Bensen och många andra
            aromatiska ämnen som orsakar problem när de kommer ut i naturen
            finns inte i alkylatbensinen. Den är bättre. Framför allt är den
            bättre som bensin när man tvingas andas in ångor, t.ex. när den
            används som arbetsredskap. Detta tycker jag är väldigt viktiga
            egenskaper hos denna bensin.
          </note>
          <note>
            Jag kan hålla med Ingemar Josefsson om att detta naturligtvis
            inte är en slutlösning. Naturligtvis hoppas vi i Miljöpartiet
            på att det skall komma förnybara energikällor, t.ex. etanol eller
            metanol. Tyvärr har det funnits mycket få initiativ från regeringens
            sida för att så småningom hitta ett sätt att ta fram dessa produkter,
            och innan vi har det får vi väl ta det som är minst dåligt.
          </note>
          <note>
            Jag vill korrigera Ingemar Josefsson på en punkt.
          </note>
          <note>
            Miljöpartiet har aldrig ansett att koldioxidskatten skulle bort
            från alkylatbensinen. Vi har inte skrivit några summor i motionen,
            och det som står om miljöklass 0 avser energiskatten. Det är alldeles
            uppenbart att detta handlar om ett fossilt bränsle, och det finns
            ingen anledning att ta bort koldioxidskatten på det. Det är fortfarande
            ett fossilt bränsle, och därmed skall koldioxidskatten vara kvar.
          </note>
          <note>
            Man kan naturligtvis raljera över att partier kan komma överens
            även om de inte har exakt samma förslag från början, men jag tycker
            att det har varit bra. Jag tycker att det är bra att vi kan se
            att vi har en gemensam strävan här: Vi vill att aklylatbensinen
            skall finnas i en skatteklass som gör den billigare än
          </note>
          <note>
            3,54 som det är i dag. Från Miljöpartiets sida kan vi bjuda på
            det. Jag tycker att det är väldigt bra när partier kan gå ihop
            och ha en gemensam strävan. Om det skulle vara så att det slutliga
            resultatet hamnar en bit över noll när det gäller energiskatten
            skulle det i alla fall vara bättre än det förslag vi har i dag.
          </note>
          <note>
            Jag hoppas på att det förslag som Naturvårdsverket kommer med
            skall föra utvecklingen ytterligare en bit framåt, för det här
            lilla steget anser vi i Miljöpartiet är för litet än så länge.
            Men jag tror inte att det sista beslutet har fattats än när det
            gäller alkylatbensinen.
          </note>
          <note type="speaker">
            Anf. 237 INGEMAR JOSEFSSON (s) replik:
          </note>
          <note>
            Herr talman! Det förefaller när Gudrun Lindvall talar som om
            reservanterna skulle vara överens. Men är de verkligen det? Det
            skiljer mellan utskottets förslag och moderaternas förslag 44
            öre, och mellan reservanterna 2-3 kr. Är reservanterna då närmare
            varandra än t.ex. moderaterna och utskottets majoritet?
          </note>
          <note>
            Det är rätt uppenbart att man om man hade fullföljt sina motionsyrkanden
            inte hade kunnat få fram en gemensam reservation.
          </note>
          <note type="speaker">
            Anf. 238 GUDRUN LINDVALL (mp) replik:
          </note>
          <note>
            Herr talman! Vi har naturligtvis inte fullföljt vårt motionsyrkande,
            men det tycker jag inte är något fel i det här sammanhanget. Vi
            har sagt i en gemensam reservation att vi anser att det förslag
            som har lagts fram innehåller en för liten skillnad, dvs. sänkningen
            av energiskatten med 6 öre. Vi skulle ha velat se en större sänkning.
          </note>
          <note>
            Att kunna gå ihop i en sådan reservation tycker jag är en styrka.
            Man skall inte vara så rigid som politiker att man inte kan försöka
            göra det bästa av situationen.
          </note>
          <note>
            Här hade ingen av oss någon möjlighet att få igenom vårt exakta
            förslag, men vi hade samma intention, och jag tycker att det är
            viktigare att flera partier kraftfullt visar regeringen vad man
            vill. Vi vill ha ned energiskatten på alkylatbensin, och det visar
            vi tydligast och klarast genom att göra en gemensam reservation.
            Jag tycker att det har varit ett mycket bra sätt att agera på.
          </note>
          <note type="speaker">
            Anf. 239 INGEMAR JOSEFSSON (s) replik:
          </note>
          <note>
            Herr talman! Alla hade samma intention, att sänka skatten. Frågan
            är ju bara vad man hamnar på för summa.
          </note>
          <note>
            Det är väl ändå märkligt att Miljöpartiet och Gudrun Lindvall
            inte vid något tillfälle nämner de globala aspekter på miljöfrågan
            som Miljöpartiet ofta brukar ta fram. Det finns faktiskt globala
            aspekter på detta, och jag tycker inte att man kan ta detta med
            alternativa bränslen så lättvindigt. Man måste arbeta för att
            vi inte får kvar ett dåligt alternativ. På sikt är detta ett dåligt
            alternativ.
          </note>
          <note type="speaker">
            Anf. 240 GUDRUN LINDVALL (mp) replik:
          </note>
          <note>
            Herr talman! Ibland måste man ändå se på var vi står i dag. Det
            är svårt att ersätta de fossila bränslena över en dag med etanol
            eller metanol, vilket jag skulle önska att vi kunde göra. Jag
            skulle också önska att det fanns en stor vilja hos regeringen
            att få i gång produktionen av etanol och metanol. Det är alldeles
            naturligt att vi måste ha bränslen som finns i ett naturligt kretslopp,
            och det har vi inte i dag. Dit hör inte de fossila bränslena.
            Jag kan hålla med Ingemar Josefsson om att det här naturligtvis
            inte är ett slutmål.
          </note>
          <note>
            Men i dag, när alternativet är den bensin vi har som är så mycket
            sämre, både ur miljösynpunkt och ur arbetsmiljösynpunkt, finns
            det all anledning att ge alkylatbensinen en fördel som gör att
            den kommer i användning betydligt mer, t.ex. i många av de motorer
            som i dag går väldigt orent. Där man kan använda alkylatbensinen,
            i många tvåtaktsmotorer t.ex., har vi en mycket dålig förbränning
            av den bensin vi har, och det innebär att det kommer mycket smörja
            ur avgasröret på de motorerna. Vi får ut betydligt mindre smörja
            med alkylatbensinen. Även totalt lönar det sig därför för miljön
            med alkylatbensinen.
          </note>
          <note>
            Men för den skull är detta inget slutmål, och jag hoppas det
            är fullkomligt klart vad Miljöpartiet tycker. I det här läget
            borde energiskatten ha sänkts ytterligare, för vi anser att det
            som är ekologiskt bättre också skall vara ekonomiskt lönsamt.
            Jag hoppas att det kommer ett bättre förslag från Naturvårdsverket
            och att regeringen tar upp det och fortsätter på den inslagna
            vägen.
          </note>
          <note type="speaker">
            Anf. 241 LENNART BRUNANDER (c):
          </note>
          <note>
            Herr talman! Det här är ingen ny fråga för mig.
          </note>
          <note>
            Jag har under flera år motionerat om att man bör ta bort skatten
            på alkylatbensin, men inte någon regering har förstått vitsen
            med detta. Det har man däremot gjort i Norge. Där har man tagit
            bort skatten av just de skäl som vi åberopar i både motioner och
            reservation här.
          </note>
          <note>
            Olyckan skedde ju när bensinen miljöklassades.
          </note>
          <note>
            Då blev plötsligt alkylatbensinen dyrare än vanlig bensin, som
            är sämre. Detta rättades i och för sig till, men det innebär som
            har sagts här att man sänker skatten med 6 öre och gör alkylatbensinen
            lika dyr som vanlig handelsbensin. Den blir alltså en sämre vara.
          </note>
          <note>
            Att tala om att man skall ge signaler till dem som skall använda
            denna bensin är ju egentligen nonsens i sammanhanget. Den signal
            man får är naturligtvis att man, om man bara tittar på priset,
            använder den vanliga bensinen som kostar 7-8 kr litern i stället
            för alkylatbensin som kostar 12-14 kr.
          </note>
          <note>
            Därför hade skattesänkningen behövt vara större för att den skulle
            ge en fingervisning om att man borde använda alkylatbensinen till
            betydligt fler saker än vad som i dag är fallet. Naturligtvis
            använder många den här bensinen även om den är dyrare därför att
            den är bättre, framför allt av hälsoskäl, men också av miljöskäl.
          </note>
          <note>
            Bensenen är väldigt viktig att få bort just av hälsoskäl, men
            alkydbensener, alkener och en del andra ämnen har väldigt stor
            inverkan på den marknära ozonbildningen och på den smog som vi
            har bekymmer med i våra tätorter och på andra ställen. Så detta
            har betydelse också ur miljösynpunkt.
          </note>
          <note>
            Jag tycker att det hade varit vettigt att behandla alkylatbensin
            som det fossila bränsle det är men ta bort alla andra skatter.
            Då skulle det bli 3,47 lägre, som Ingemar Josefsson sade här,
            och då hade vi varit i nivå med den här bensinen och det hade
            givit en klar signal till människor att använda den.
          </note>
          <note>
            Man kan diskutera om att vi i reservationen inte var eniga eftersom
            vi har olika åsikter och olika förslag. Men Ingemar Josefsson,
            det fanns inget behov i det här läget att bli eniga. Det blev
            ändå ingen majoritet för det förslaget. Det gällde här att ge
            utlopp för viljan att få ett bättre förslag med en lägre avgift.
            Det skulle vara väldigt bra om socialdemokraterna också kunde
            komma till den insikten, nu när olika utredningar kommer, att
            det vore riktigt att sänka ännu mer. Det är det vi väntar på.
          </note>
          <note>
            Herr talman! Med detta yrkar jag bifall till reservationen.
          </note>
          <note type="speaker">
            Anf. 242 INGEMAR JOSEFSSON (s):
          </note>
          <note>
            Herr talman! Jag tror att reservanterna faktiskt tror att de
            är miljövänliga i sitt förslag. Men när Lennart
          </note>
          <note>
            Brunander säger att denna bensin skulle användas till flera saker
            - jag förstår att han menar att användningen skall öka ordentligt
            i omfattning - då måste man faktiskt också ta med hur den här
            bensinen produceras.
          </note>
          <note>
            Det är inte så att det som man tar bort i den här enskilda produkten
            försvinner i processen. Den kommer igen på andra ställen i annan
            bensin i andra länder. Det ansvaret har vi haft för vana att ta
            i miljödebatterna. Miljödebatterna har inte bara gällt miljön
            innanför våra gränser, utan vi har också sagt att detta är ett
            globalt problem.
          </note>
          <note>
            Ett exempel som ligger nära till hands är att man tittar på rapsoljan
            som går att använda i en del av dessa sammanhang. Det är ett förnybart
            energimedel som skulle kunna vara en ersättning. Jag tar bara
            detta som exempel. Om man då gör som Lennart Brunander förespråkar,
            nämligen sätter noll i skattesats på alkylatbensin, vad skall
            man då göra om man hittar ett bättre alternativ? Då är det väl
            fråga om subventioner och inte om skattereducering?
          </note>
          <note>
            Samtidigt vill jag också säga att det i dag finns flera gräsklippare
            som drivs med ström. Varför skall man inte stimulera en sådan
            användning? Hur skall dessa användare premieras i den här debatten?
            Det är feltänkt, Lennart Brunander.
          </note>
          <note type="speaker">
            Anf. 243 LENNART BRUNANDER (c) replik:
          </note>
          <note>
            Herr talman! Nej, Ingemar Josefsson, jag tror inte att det är
            så feltänkt. Jag sade faktiskt att alkylatbensinen skall behandlas
            som det fossila bränsle det är.
          </note>
          <note>
            Det innebär att koldioxidavgifter osv. läggs på. Men de övriga
            skatterna tas bort. Då blir den beräkning som Ingemar Josefsson
            gjorde tidigare riktig. Jag tror att det vore mycket bra om man
            körde gräsklippare, båtmotorer osv. på detta bränsle.
          </note>
          <note>
            Den kostnad som Ingemar Josefsson räknade fram är egentligen
            inte någon kostnad. Det är ju en miljövinst och därmed också en
            ekonomisk vinst. Att människor inte blir sjuka av detta är också
            en stor vinst för samhället.
          </note>
          <note>
            Det må så vara att man kör gräsklipparna på el.
          </note>
          <note>
            Men man måste ju ta hänsyn till vad elen är gjord av.
          </note>
          <note>
            Det finns olika sätt att framställa alkylatbensinen på. Men jag
            har också fått en beskrivning av det. Man krackar den här bensinen
            på det gammaldags sättet.
          </note>
          <note>
            Man får då mindre ångor. Detta är en lång historia, och jag har
            faktiskt diskuterat detta med dem som började tillverka och utveckla
            den i Sverige. Det var en bränsleman på Volvo som gjorde det.
            Jag fick en något annan beskrivning än den som Ingemar Josefsson
            har gett här. Vem som har rätt får vi väl tvista om.
          </note>
          <note>
            Enligt den beskrivning som jag fick nyttjade man oljan på ett
            bättre sätt än vad man gör i dag. I dag måste man ta ut betydligt
            mer bensin av råoljan än vad man gjorde tidigare. Då blev det
            mer brännolja och mindre bensin. Men efter hand som man effektiviserade
            användningen av eldningsolja behövde man ta ut mer bensin av råoljan
            och mindre brännolja, och då fick man en bensin som är mer lättförgasad
            och ur denna synpunkt sämre.
          </note>
          <note type="speaker">
            Anf. 244 INGEMAR JOSEFSSON (s) replik:
          </note>
          <note>
            Herr talman! Jag vill uppmärksamma kammaren på att Lennart Brunander
            säger att alkylatbensinen skall behandlas som det fossila bränsle
            som det är. I
          </note>
          <note>
            hela miljödebatten är det så att vi försöker minska användningen
            av fossila bränslen. I ett tidigare inlägg sade Lennart Brunander
            att man skulle använda detta bränsle på flera områden. Dessa saker
            strider mot varandra.
          </note>
          <note type="speaker">
            Anf. 245 LENNART BRUNANDER (c) replik:
          </note>
          <note>
            Herr talman! Nej, det gör inte det. Om vi använder alkylatbensin
            i stället för vanlig bensin till gräsklippare gör vi en vinst
            både ur miljösynpunkt och ur hälsosynpunkt. Det är samma sak när
            det gäller motorsågar och båtmotorer. För dessa använder vi normalt
            sämre alternativ än alkylatbensin. Man gör alltså en vinst om
            man använder alkylatbensin.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 oktober.)
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 oktober
          </note>
          <note>
            1996/97:32 av Maud Ekendahl (m) till försvarsministern
          </note>
          <note>
            Försvaret och ambulansverksamheten
          </note>
          <note>
            1996/97:33 av Sten Andersson (m) till statsrådet
          </note>
          <note>
            Pierre Schori
          </note>
          <note>
            Ersättning till kommunerna för mottagning av flyktingar
          </note>
          <note>
            1996/97:34 av Karin Israelsson (c) till socialministern
          </note>
          <note>
            WHO och svensk alkoholpolitik
          </note>
          <note>
            1996/97:35 av Ingbritt Irhammar (c) till utrikesministern
          </note>
          <note>
            Östtimor
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 29 oktober.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 oktober
          </note>
          <note>
            1996/97:48 av Carina Hägg (s) till finansministern
          </note>
          <note>
            Minskning av tullavgifter
          </note>
          <note>
            1996/97:49 av Carina Hägg (s) till kommunikationsministern
          </note>
          <note>
            Europabana för höghastighetståg
          </note>
          <note>
            1996/97:50 av Sivert Carlsson (c) till näringsministern
          </note>
          <note>
            Återuppbyggnadsarbetet i f.d. Jugoslavien
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 29 oktober.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 23 oktober
          </note>
          <note>
            1996/97:31 av Owe Hellberg (v) till näringsministern
          </note>
          <note>
            Etablering av halvledarindustri
          </note>
          <note>
            1996/97:32 av Tuve Skånberg (kd) till kulturministern
          </note>
          <note>
            Biblioteket i Linköping
          </note>
          <note>
            1996/97:33 av Lena Klevenås (s) till statsrådet Leif
          </note>
          <note>
            Pagrotsky
          </note>
          <note>
            Svensk vapenexport
          </note>
          <note>
            1996/97:34 av Eva Goës (mp) till utrikesministern
          </note>
          <note>
            Nikitin
          </note>
          <note>
            1996/97:35 av Britt-Marie Danestig-Olofsson (v) till kommunikationsministern
          </note>
          <note>
            Postens sociala ansvar
          </note>
          <note>
            1996/97:36 av Tuve Skånberg (kd) till utrikesministern
          </note>
          <note>
            Konflikten mellan Israel och Palestina
          </note>
          <note>
            1996/97:39 av Margitta Edgren (fp) till kommunikationsministern
          </note>
          <note>
            En bok om Internet för kvinnor
          </note>
          <note>
            1996/97:40 av Barbro Westerholm (fp) till utbildningsministern
          </note>
          <note>
            Kompetensutvecklande utbildningar
          </note>
          <note>
            1996/97:41 av Barbro Westerholm (fp) till socialministern
          </note>
          <note>
            Försämring av läkarutbildningen
          </note>
          <note>
            1996/97:42 av Barbro Westerholm (fp) till socialministern
          </note>
          <note>
            Utredning om psykiska problem
          </note>
          <note>
            1996/97:43 av Bertil Persson (m) till justitieministern
          </note>
          <note>
            Kriminella motorcykelklubbar
          </note>
          <note>
            1996/97:47 av Carina Hägg (s) till socialministern
          </note>
          <note>
            Forskning om kvinnovåld
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 29 oktober.
          </note>
          <note>
            21 § Kammaren åtskildes kl. 22.04.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 34 (delvis), av förste vice talmannen därefter t.o.m. anf.
            79
          </note>
          <note>
            (delvis), av tredje vice talmannen därefter t.o.m. 8 § anf. 116
          </note>
          <note>
            (delvis), av andre vice talmannen därefter t.o.m. 10 § anf. 165
          </note>
          <note>
            (delvis), av tredje vice talmannen därefter t.o.m. 15 § anf.
            206
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
