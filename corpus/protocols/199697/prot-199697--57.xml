<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--57</head>
          <docDate when="1997-01-30">1997-01-30</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen meddelade att följande faktapromemoria inkommit och
            delats ut till kammarens ledamöter:
          </note>
          <note>
            Förslag till Europaparlamentets och rådets direktiv om motorfordon
            och släpvagnar till dessa fordon vad gäller transport av farligt
            gods på väg och om ändring av direktiv 70/156/EEG om typgodkännande
            av motorfordon och släpvagnar till dessa fordon
          </note>
          <note>
            KOM (96) 555
          </note>
          <note>
            2 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1996/97:89 till försvarsutskottet
          </note>
          <note>
            3 § Svar på interpellation 1996/97:108 om utbildning vid Göteborgs
            marinbrigad
          </note>
          <note type="speaker">
            Anf. 1 Försvarsminister THAGE G PETERSON (s):
          </note>
          <note>
            Fru talman! Sten Östlund har frågat mig om jag kommer att se
            till att utbildningen av amfibieförband vid Göteborgs marinbrigad
            kommer att omfatta minst den amfibieutbildning som tidigare genomförts
            vid brigaden så att denna utbildning kommer att kunna behållas
            långsiktigt.
          </note>
          <note>
            I försvarsmaktsplanen för perioden 1997-2001 föreslog Försvarsmakten
            att utbildningen vid Göteborgs marinbrigad skulle upphöra.
          </note>
          <note>
            Regeringen föreslog däremot i totalförsvarspropositionen att
            utbildning av amfibieförband skall bibehållas vid Göteborgs marinbrigad.
            Riksdagen beslutade den 13 december 1996 i enlighet med regeringens
            förslag. Det är alltså på regeringens initiativ som utbildningen
            av amfibieförband i Göteborg kommer att bibehållas.
          </note>
          <note>
            Regeringen har därefter preciserat detta beslut i regleringsbrev
            för Försvarsmakten, så att utbildningsuppdragen till Göteborgs
            marinbrigad skall bibehållas i minst nuvarande omfattning och
            inkludera utbildning av totalförsvarspliktiga för amfibiebataljon.
          </note>
          <note>
            Regeringens och riksdagens beslut vad gäller utbildningen vid
            Göteborgs marinbrigad är mycket klara. Det är av flera skäl väsentligt
            med fortsatt militär närvaro i Göteborg.
          </note>
          <note>
            Jag utgår självklart från att Försvarsmaktens ledning genomför
            statsmakternas beslut och följer upp dem i sina beslut. Detta
            innebär också att det skall finnas förutsättningar att långsiktigt
            genomföra utbildning enligt vad som anges i regleringsbrevet,
            däri inbegripet utbildning för amfibiebataljon.
          </note>
          <note>
            Försvarsdepartementet kommer att mycket noga följa upp detta
            liksom alla andra beslut i det av riksdagen nyligen fattade försvarsbeslutet.
          </note>
          <note type="speaker">
            Anf. 2 STEN ÖSTLUND (s):
          </note>
          <note>
            Fru talman! Jag tackar försvarsministern för svaret. Den debatt
            som efter försvarsbeslutet kom i gång på Västkusten initierades
            av ett uppmärksammat avhopp från chefsposten för MKV och KA 4
            i Göteborg efter de slutsatser som chefen dragit av försvarsledningens
            tolkning och organisation av uppgifterna i försvarsbeslutet.
          </note>
          <note>
            Som detta framställs skulle utbildningen i Göteborg inte kunna
            komma att få den dignitet som den haft och som försvarsbeslutet
            gett anledning att räkna med. I stället för den bataljonsutbildning
            som genomförts vid KA 4 under de senaste åren skulle utbildningen
            bara komma att omfatta ett amfibiekompani, med i förhållande till
            de senaste årens verksamhet väsentligt färre totalförsvarspliktiga
            i utbildning, där antalet i utbildning varit ca 400.
          </note>
          <note>
            Jag har det bestämda intrycket att uppgifterna i hög grad förtjänar
            att tas på allvar. Av avgörande betydelse är att utbildningen
            får bedrivas i minst nuvarande omfattning och i de organiserade
            former som en fullständig bataljonsutbildning ger. En utbildning
            enbart i amfibiekompani räcker inte för att vidmakthålla en kompetent
            befälskår och innebär i så fall att
          </note>
          <note>
            KA 4 på sikt kommer att förtvina.
          </note>
          <note>
            I svaret på min interpellation upprepar försvarsministern riksdagens
            beslut och, såvitt jag förstår, också vad regeringen kanske ännu
            tydligare angett i regleringsbrevet till Försvarsmakten, som vi
            på Västkusten var mycket nöjda med fram tills den efterföljande
            debatten kom i gång. Det är alltså bra, men frågan är om det räcker
            och om försvarsledningen -
          </note>
          <note>
            oklart på vilka grunder - tolkar beslutet på ett annat sätt.
          </note>
          <note>
            För att det skall vara fullständigt tydligt vill jag därför ställa
            en fråga om och få innebörden bekräftad i den näst sista meningen
            i interpellationssvaret:
          </note>
          <note>
            "Detta innebär också att det skall finnas förutsättningar att
            långsiktigt genomföra utbildning enligt vad som anges i regleringsbrevet,
            däri inbegripet utbildning för amfibiebataljon."
          </note>
          <note>
            Frågan är således: Är vi överens om att detta skall tolkas som
            att utbildningen skall bedrivas vid KA 4 i organiserad form som
            amfibiebataljon?
          </note>
          <note type="speaker">
            Anf. 3 STIG GRAUERS (m):
          </note>
          <note>
            Fru talman! Till att börja med vill jag tacka statsrådet för
            det skriftliga svar som jag för några dagar sedan fick i detta
            sammanhang. Jag har emellertid ytterligare ett par frågor i samband
            med Marinkommando Väst som jag tycker att det är viktigt att framföra
            och ställa.
          </note>
          <note>
            ÖB har mycket tydligt i pressen och i TV uttalat att volymerna
            av värnpliktiga som skall utbildas inte skall minskas utan snarare,
            vill jag minnas att han sade, ökas något. Mot det står ett sifferunderlag
            som jag fått i ett pressmeddelande från marinkommandochefen. Det
            visar att ÖB måste ha varit missinformerad. Antalet inryckta värnpliktiga
            till KA 4 för allmän totalförsvarsutbildning minskar enligt detta
            pressmeddelande med 10 %. Antalet tjänstgöringsdagar totalt för
            värnpliktiga minskar med 25 %. Antalet inryckta värnpliktiga för
            just de amfibieförband som
          </note>
          <note>
            Sten Östlund tog upp i sin fråga minskar med närmare
          </note>
          <note>
            40 %. Detta är både anmärkningsvärt och oroande.
          </note>
          <note>
            Jag har också sedan förstått att man på högkvarteret avser att
            utbilda tre av sex amfibiebataljoner på
          </note>
          <note>
            KA 1 och resterande tre amfibiebataljoner på KA 2.
          </note>
          <note>
            KA 4 däremot skulle få uppdraget att enbart utbilda amfibiekompanier.
            Så till mina frågor:
          </note>
          <note>
            Känner försvarsministern till de uppgifter som meddelas i ett
            pressmeddelande från marinkommandochefen? Känner försvarsministern
            till den fördelning av bataljons- respektive kompaniutbildningen
            som jag fått uppgift om skall gälla?
          </note>
          <note type="speaker">
            Anf. 4 Försvarsminister THAGE G PETERSON (s):
          </note>
          <note>
            Fru talman! Jag har gett ett mycket klart och tydligt, och därtill
            för göteborgarna, positivt svar och hävdar att det inte bör föreligga
            några missförstånd efter detta.
          </note>
          <note>
            Jag vill upprepa vad jag säger i svaret, nämligen att i försvarsmaktsplanen
            förslog man att utbildningen vid Göteborgs marinbrigad skulle
            upphöra. Det gick jag emot av flera skäl. Ett av skälen var att
            det skulle försämra Västsveriges försvar i Göteborg. Jag ville
            ha en fortsatt militär närvaro i Göteborg. Därför föreslog jag
            i propositionen att utbildningen av amfibieförband skulle bibehållas
            vid Göteborgs marinbrigad. Riksdagen följde detta. Det är alltså
            regeringen som föreslagit att utbildningen av amfibieförband i
            Göteborg skulle bibehållas.
          </note>
          <note>
            Sedan startade en diskussion, inte minst i Göteborgstidningar.
            Det ledde till att vi skärpte läget ytterligare i regleringsbrevet.
            Där står det klart att det är fråga om långsiktig utbildning.
            På Sten Östlunds fråga kan jag svara ja.
          </note>
          <note>
            Vi hade ett samtal med ÖB strax före jul om detta.
          </note>
          <note>
            Jag är fullt överens med ÖB om vad regeringens och riksdagens
            beslut betydde och också om tolkningarna i regleringsbrevet.
          </note>
          <note>
            Jag tycker inte att någon skall misstänkliggöra ÖB
          </note>
          <note>
            för att inte avse genomföra regeringens och riksdagens beslut.
            Det är så många saker som man får höra ryktesvägen och på hörsägen,
            men det kan man inte regera efter, utan här har regeringen format
            klara fakta om vad som skall gälla för framtiden för marinbrigaden
            i Göteborg.
          </note>
          <note type="speaker">
            Anf. 5 STEN ÖSTLUND (s):
          </note>
          <note>
            Fru talman! Jag är fullt medveten om försvarsministerns insats
            för att bibehålla verksamheten vid
          </note>
          <note>
            Marinkommando Väst. Den är vi mycket glada för.
          </note>
          <note>
            Jag är också mycket glad för det mycket klara svar som försvarsministern
            har lämnat på min fråga. Det var preciserat, och då bör det vara
            klart. Jag hoppas att vi inte skall behöva komma tillbaka i nya
            frågeoch interpellationsdebatter med nästkommande försvarsminister.
          </note>
          <note type="speaker">
            Anf. 6 STIG GRAUERS (m):
          </note>
          <note>
            Fru talman! Jag tolkar också svaret så att det nu är klart och
            att alla vet vad som gäller. Men kvar står ändå min fråga: Är
            verkligen avsikten att enbart utbilda amfibiekompanier i Göteborg?
            Är det avsikten innebär detta - och det är det marinkommandoledningen
            i Göteborg poängterar med visst eftertryck -
          </note>
          <note>
            en relativt sett så låg utbildning att den inte kommer att attrahera
            de duktiga lärarna och officerarna till
          </note>
          <note>
            Göteborg. Dessa kommer att välja någon av de två andra utbildningsplatserna.
            Därmed befarar man alltså att Göteborgs utbildning uttunnas och
            att det på sikt kan innebära en nedläggning.
          </note>
          <note>
            Varför är jag så intresserad av detta? Jo, naturligtvis rent
            totalförsvarsmässigt men också med tanke på en annan sak som är
            intressant för göteborgarna.
          </note>
          <note>
            Det gäller helikopterdivisioner. Det är fullkomligt klart för
            oss som bor på Västkusten, att om vi inte har
          </note>
          <note>
            KA 4 som bas finns det inget underlag för den största delen av
            helikopterdivisioners stationering i Västsverige. Då kommer vi
            in på en helt annan fråga, men jag ville ändå belysa den i detta
            sammanhang och ställer då frågan: Är det alltså så att enbart
            amfibiekompanier kommer att utbildas på KA 4?
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:107 om Telia och kabel-TV
          </note>
          <note type="speaker">
            Anf. 7 Kommunikationsminister INES UUSMANN (s):
          </note>
          <note>
            Fru talman! Mats Odell har frågat mig om vilka åtgärder jag och
            regeringen ämnar vidta nu när den tekniska och konkurrensmässiga
            utvecklingen gör
          </note>
          <note>
            Telias innehav av sitt kabel-TV-nät extra känsligt.
          </note>
          <note>
            Telias framtida verksamhetsinriktning m.m. behandlades i departementspromemorian
            (Ds 1996:38)
          </note>
          <note>
            Moderna telekommunikationer åt alla. Efter remiss bereds promemorians
            förslag nu i Regeringskansliet med sikte på att förelägga riksdagen
            förslag i månadsskiftet februari/mars i år.
          </note>
          <note>
            Frågan om Telias framtida inriktning och statens ägarroll kommer
            då att behandlas. Regeringen beslöt den 16 januari om en lagrådsremiss
            som behandlar de lagändringar som regeringen ämnar föreslå på
            teleområdet.
          </note>
          <note>
            Redan nu kan jag säga att de telepolitiska målen skall uppnås
            genom lagstiftning. Separata direktiv till operatörer eller avtal
            mellan staten och operatörer i syfte att uppnå målen bör undvikas.
          </note>
          <note>
            Detta synsätt bör allmänt sett prägla statens relation till Telia
            som ägare av bolaget. Det är inte möjligt att ge Telia andra förutsättningar
            för sin verksamhet än dem som gäller för andra operatörer på de
            olika marknaderna.
          </note>
          <note>
            Mats Odell vill att frågan om fortsatt ägande av kabel-TV för
            Telias del kommer upp på bordet inom en snar framtid. Regeringen
            har för avsikt att under våren i en proposition till riksdagen
            ge sin samlade syn på teleregleringen och Telias verksamhet.
          </note>
          <note type="speaker">
            Anf. 8 MATS ODELL (kd):
          </note>
          <note>
            Fru talman! Först vill jag tacka kommunikationsministern för
            svaret. Som jag skriver i min interpellation har inte minst den
            tekniska utvecklingen luckrat upp gränssnitten mellan traditionell
            telekommunikation och framför allt medieområdet. Vad jag särskilt
            tar upp är den uttalade strategi som Telia har och som framgår
            av departementspromemorian, att utvecklas mot ett mer renodlat
            medieföretag, samtidigt som man har väldigt starka intressen i
            distribution och faktiskt konkurrerar med vad som brukar kallas
            innehållstjänster med också dem som är hänvisade till att utnyttja
            den stora distributionsapparat som ägs och kontrolleras av just
            Telia. Vi har också sett effekterna av vad jag skulle kalla affärsmässiga
            konflikter i den miljön genom avstängningen av ett antal sportkanaler
            på senare tid. Problemen finns alltså där, det går inte att blunda
            för dem.
          </note>
          <note>
            Nu är Telia ett väldigt välskött och framtidsinriktat företag
            med en styrelse som väl tar till vara inte bara bolagets utan
            också kundernas intressen. Frågan gäller om staten över huvud
            taget skall engagera sig på medieområdet utanför de public service-avtal
            som finns med t.ex. Sveriges Television och Sveriges
          </note>
          <note>
            Radio och som gör att staten de facto inte har några som helst
            möjligheter att påverka innehållet i sändningarna. Telia kommer
            snart att ha en mycket stor tillgång till ett bredbandsnät med
            inte bara telekommunikationer utan också annan medieverksamhet,
            som TV- och rundradioverksamhet. Där lever man enbart under aktiebolagslagen
            och telelagen.
          </note>
          <note>
            Jag blir inte mycket klokare av kommunikationsministerns svar.
            Det är att vi skall vänta på propositionen. Men det måste finnas
            några ideologiska principer som nästan skulle sitta i ryggmärgen
            hos ett statsråd och borde kunna redovisas i kammaren i dag.
          </note>
          <note>
            Jag måste fråga igen vilka riktlinjer regeringen kommer att utgå
            från i sitt arbete med propositionen i dessa frågor. I departementspromemorian
            ser man en mycket hälsosam utveckling från en tidigare hållning
            hos det socialdemokratiska partiet. Den tidigare kommunikationsministerns
            och regeringens ambitioner på det här området var närmast dunkla
            ideologiska motiv att rasera och ruinera våra fina affärsverk.
          </note>
          <note>
            Här finns nu ett uppvaknande, en total omsvängning.
          </note>
          <note>
            Man ser nu de möjligheter som finns på det här området.
          </note>
          <note>
            Svaret leder ingenstans, utan vi får vänta. Samtidigt ser jag
            i tidningen Vision i dag att kulturminister
          </note>
          <note>
            Marita Ulvskog uttalat sig i frågan. Hon säger att
          </note>
          <note>
            Telia inte skall vara ett programproducerande eller paketerande
            företag. Den etiketten måste brytas ner i sina beståndsdelar och
            tydliggöras, säger hon. Men
          </note>
          <note>
            Telia planerar, Ines Uusmann, investeringar i mångmiljardsklassen
            inom just det segmentet. Det skulle vara mycket intressant att
            höra vad som gäller.
          </note>
          <note>
            Är det som kulturministern säger egentligen direktiv till den
            utredning som förebådas i lagrådsremissen omkring gränssnitten,
            eller är det fråga om en friåkning - något som kommer att tas
            tillbaka framöver?
          </note>
          <note type="speaker">
            Anf. 9 Kommunikationsminister INES UUSMANN (s):
          </note>
          <note>
            Fru talman! Jag skall börja med utgångspunkten.
          </note>
          <note>
            Telecom-politik och de telecom-politiska målen skall nås via
            lagstiftning och via en konkurrensneutral reglering. Vad jag vänder
            mig emot när det gäller den föregående borgerliga regeringens
            hantering av dessa saker är att man vände på kuttingen. Man började
            med att öppna telecom-marknaden så att det blev världens mest
            öppna marknad. Samtidigt fick det egna telefonbolaget - Televerket
            - en lång rad hängslen och livremmar som gjorde att det blev oerhört
            svårt att utveckla företaget.
          </note>
          <note>
            Nu skärper vi regleringen. Vi gör regleringen neutral när det
            gäller konkurrensen så till vida att alla operatörer skall ha
            en chans, men de skall också ta samma ansvar som tidigare har
            lagts på Telia. Detta är nödvändigt, eftersom Telia arbetar på
            en oerhört dynamisk marknad. Utvecklingen går inte bara fort utan
            det rör sig snarare om en revolution. Det innebär naturligtivs
            att Telia har tappat en stor del av sina marknadsandelar - det
            är olika på olika delar av telecom-marknaden. Ett stort antal
            företag - och det handlar inte om några små företag - har kommit
            in på den svenska marknaden och tränat sig samtidigt som de har
            kunnat konsolidera sig på sina hemmamarknader i skydd av ett monopol.
          </note>
          <note>
            Nästa år öppnas hela Europas marknad. Det enda som är positivt
            med detta är att man på Telia har varit tvungen att vässa sig
            och Telia har nu blivit ett mycket effektivt och bra företag.
            Den tekniska utvecklingen gör dock att systemen utvecklas med
            en oerhört hastighet.
          </note>
          <note>
            Frågan handlar om kabel-TV. Detta var länge en produkt som levde
            sitt eget liv. Men både Telia och andra aktörer ser nu en utveckling
            mot att kabelnäten inte bara utnyttjas för det som de hittills
            har utnyttjats för, utan de kan också utnyttjas för telefoni och
            annan överföring. Kabelnäten kommer att bli alltmer integrerade
            i andra tjänster. Det blir också alltmer av individuella tjänster
            som kommer att gå över dessa nät.
          </note>
          <note>
            Därför är det litet föråldrat att se kabelnäten som en isolerad
            företeelse som bara utnyttjas för TV-
          </note>
          <note>
            distribution. Telia och Telias framtida inriktning måste naturligtvis
            hanteras på ett konkurrensneutralt sätt. Telia skall ha samma
            möjligheter att utvecklas som de konkurrerande operatörerna.
          </note>
          <note type="speaker">
            Anf. 10 MATS ODELL (kd):
          </note>
          <note>
            Fru talman! Det är intressant att höra Ines Uusmanns historieskrivning.
            Jag rekommenderar en omläsning av de interpellationsdebatter som
            vi hade på den tiden. Jag noterar ändå en mycket kraftig och hälsosam
            omsvängning när det gäller vad konkurrens betyder på det här området.
            Jag tror inte att Telias resultaträkningar från dessa år skulle
            tyda på någon särskild styvmoderlig behandling. Jag tror inte
            heller att Telias konkurrenter skulle hålla med Ines Uusmann i
            hennes beskrivning av att Telia hade strama tyglar. Om man studerar
            regleringen av samtrafikavgifter och hur sådana tvister skulle
            lösas visar det nog sig att Telia inte har drabbats särskilt mycket.
          </note>
          <note>
            Däremot tror jag att den nya ordning som nu föreslås, att Post-
            och telestyrelsen skall få döma i den här typen av tvister, är
            en positiv och riktig utveckling.
          </note>
          <note>
            Personligen bejakar jag den inriktning som i huvudsak kommer
            fram i lagrådsremissen. Regeringen verkar vara inne på rätt spår.
          </note>
          <note>
            Dagens debatt handlar egentligen om kabel-TV.
          </note>
          <note>
            Men jag får inte något direkt svar på min fråga om vad som kommer
            att hända. Jag blir litet bekymrad när frågan inte avhandlas annat
            än som ett projekt för en ny utredning. Vilken roll skall Telia
            ha i samband med de nya integrerade tjänsterna? Hur skall integrationen
            gå till, en integration som mycket riktigt kommer i och med de
            miljardinvesteringar som nu sker i bredbandsnät, med det projekt
            som regeringen har lanserat om digital mark-TV samt med de förutsättningar
            som finns för att integrera alla dessa tjänster?
          </note>
          <note>
            Nu aviseras en ny utredning. Jag tycker ändå att det vore på
            sin plats att Ines Uusmann något redovisade vilken hållning som
            man har. Är det rimligt att ett helstatligt bolag skall ägna sig
            åt medieverksamhet, även om man skapar en ny konkurrensmiljö också
            i infrastrukturen? Det är en intressant fråga.
          </note>
          <note>
            Och jag vill återigen fråga: Är kulturministerns uttalande i
            tidningen Vision förankrat i regeringen?
          </note>
          <note>
            Är det ett uttryck för regeringens tänkande på det här området?
            Det vore också värdefullt att få reda på.
          </note>
          <note type="speaker">
            Anf. 11 Kommunikationsminister INES UUSMANN (s):
          </note>
          <note>
            Fru talman! Man kan säkert resonera om ifall det har varit bra
            eller dåligt för Telia med den nuvarande ordningen. Men en sak
            är säker: Oberoende bedömare är mycket klara över att Telias värde
            har minskat med ca 10 miljarder på grund av den konkurrenssituation
            som har diskriminerat Telia under dessa år. Det råder inga tvivel
            om det. Det framgår vid en jämförelse med om det hade funnits
            en reglering som från början hade varit konkurrensneutral.
          </note>
          <note>
            När det gäller den framtida inriktningen förs det ett resonemang
            i promemorian som faktiskt handlar om de vidareförädlade tjänsterna
            både på medieområdet och på informationsområdet. Det handlar också
            om möjligheterna för Telia att ägna sig åt affärer som kan komplettera
            kärnverksamheten. Att överföra informationsinnehåll ingår definitivt
            i kärnverksamheten.
          </note>
          <note>
            Sedan finns det en gråzon som handlar om paketering och bearbetning
            av informationsinnehåll. I den mån som detta är en komplettering
            till kärnverksamheten - t.ex. telefonkatalogverksamheten, Gula
            sidorna osv. - kan jag inte se några som helst problem med paketeringssidan.
            Gråzonen uppstår när det handlar om att tillhandahålla videofilmer,
            video-on-demand och sådant. Det är viktigt att den diskussionen
            förs.
          </note>
          <note>
            Men vi skall komma ihåg att de som i det här laget har mest synpunkter
            på dessa tankar i Telia egentligen är samma grupper som var emot
            att Televerket en gång ville starta de gula sidorna, nämligen
            de som själva vill dominera den här marknaden. Det får inte bli
            så att vi dogmatiskt säger att det är Telias speciella ägarstruktur
            som avgör vilken verksamhet som företaget skall bedriva.
          </note>
          <note>
            Kulturpolitik och telecompolitik skall bedrivas så att det hela
            blir konkurrensneutralt. Statens roll som ägare - det gäller Telia,
            Assi Domän osv. - är att vi skall vara starka och professionella
            ägare och därmed skapa möjligheter för tillväxt och högt kompetensgivande
            jobb i Sverige. Den ägarrollen skall vi icke abdikera ifrån.
          </note>
          <note type="speaker">
            Anf. 12 MATS ODELL (kd):
          </note>
          <note>
            Fru talman! Det vore frestande att diskutera Telias ägarstruktur,
            eftersom det är mycket aktuellt med ett kapitaltillskott. Men
            jag antar att den här debatten inte är rätt forum för det. Det
            vore dock intressant att höra vad den ideologiska dagsnoteringen
            är på detta område. Skall det vara ett fortsatt statligt ägande
            eller kan man tänka sig att släppa in andra ägare?
          </note>
          <note>
            Det är alldeles riktigt att Telias värde har minskat med 10 miljarder,
            och det gäller inte enbart Telia utan det gäller samtliga telecom-företag
            som arbetar i en miljö som nu öppnas t.ex. inom EU.
          </note>
          <note>
            Det är fullständigt fel att säga att man hade kunnat behålla
            det värde som börsanalytikerna värderar 10
          </note>
          <note>
            miljarder högre än vad det skulle komma att vara om några år,
            om man hade haft något som kommunikationsministern kallar konkurrensneutralitet.
            Det hade man klarat om all annan konkurrens hade stängts ute.
          </note>
          <note>
            Vad det skulle innebära för Telia den dag man står i den nya
            situationen är inte så lätt att avgöra.
          </note>
          <note>
            Slutligen, fru talman, ligger det självfallet i Telias kärnverksamhet
            att överföra informationsinnehåll.
          </note>
          <note>
            Men bearbetning och paketering kan Ines Uusmann tänka sig om
            det är ett komplement till kärnverksamheten. Hon nämner då telefonkatalogen
            och Gula sidorna. Men det är inte särskilt många människor som
            kopplar upp sin kabel-TV för att leta i Gula sidorna. Naturligtvis
            är det, precis som man vid Telia säger i promemorian, framför
            allt en stor satsning på information i elektronisk form, utbildning
            och underhållning som nu planeras. Här måste regeringen komma
            med ganska snabba och distinkta besked.
          </note>
          <note type="speaker">
            Anf. 13 Kommunikationsminister INES UUSMANN (s):
          </note>
          <note>
            Fru talman! Avslutningsvis vill jag slå fast att det för mig
            är angeläget att Telia skall vara en konkurrenskraftig operatör
            och att man skall ha ett sortiment som tillfredsställer kundernas
            krav. Det finns inga planer på att ändra företagets struktur genom
            att t.ex.
          </note>
          <note>
            sälja ut eller lägga över kabel-TV till ett annat företag.
          </note>
          <note>
            Debatten om kabel-TV-operatörer fortsätter ju efter nästa interpellationssvar.
            Det är oerhört viktigt att
          </note>
          <note>
            Telia har samma förutsättningar för sin verksamhet som alla andra
            operatörer. Begränsningarna och möjligheterna skall gälla hela
            marknaden. Det är faktiskt innebörden av konkurrensneutralitet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:114 om kabel-TV
          </note>
          <note type="speaker">
            Anf. 14 Kulturminister MARITA ULVSKOG (s):
          </note>
          <note>
            Fru talman! Åke Gustavsson har frågat mig vilka åtgärder jag
            har för avsikt att vidta för att öka den enskilde konsumentens
            möjlighet att påverka kabelföretagens utbud av TV-kanaler.
          </note>
          <note>
            Jag delar helt de synpunkter som framkommer i
          </note>
          <note>
            Åke Gustavssons interpellation. De stora kabelföretagen har i
            praktiken en monopolliknande ställning i de olika områden där
            de verkar. Någon praktisk möjlighet att byta leverantör av TV
            finns ofta inte i dag. Av förklarliga skäl är endast ett företags
            kabel dragen till varje fastighet. De boende har bara att välja
            mellan att acceptera det utbud av TV-kanaler som kabelföretaget
            erbjuder eller att avstå. Den starka ställning som kabelföretagen
            på detta sätt får i förhållande till de boende är inte tillfredsställande.
          </note>
          <note>
            När yttrandefrihetsgrundlagen trädde i kraft den
          </note>
          <note>
            1 januari 1992 fick vi en etableringsfrihet inom massmedieområdet
            på samma sätt som vi länge haft inom tryckfrihetsområdet. Etableringsfriheten
            innebär bl.a. att kabelbolagen inte behöver tillstånd för att
            sända TV-program via kabelnäten. Därmed försvann den möjligheten
            att säkra konsumentinflytande i form av tillståndsvillkor som
            tidigare fanns.
          </note>
          <note>
            Enligt yttrandefrihetsgrundlagen får dock krav ställas på kabelföretagen
            att lämna utrymme för vissa
          </note>
          <note>
            TV-program i den utsträckning det behövs med hänsyn till allmänhetens
            intresse av tillgång till allsidig upplysning. Därför måste kabelföretagen
            se till att de boende i anslutna fastigheter ges möjlighet att
            ta emot marksänd television, i dag SVT 1, SVT 2 och TV 4, samt
            ett eller flera lokala kabelsändarföretag.
          </note>
          <note>
            I detta sammanhang vill jag nämna att regeringen har givit den
            särskilde utredaren Lennart Bodström i uppdrag att bl.a. redovisa
            förutsättningarna för utökade norska TV-sändningar i svenska kabelnät.
            I det arbetet kommer utredningen även in på frågan om, och i så
            fall hur, det går att förbättra konsumenternas inflytande över
            utbudet av TV-kanaler. Utredningen kommer att analysera yttrandefrihetsgrundlagen
            och kabelföretagens ställning i förhållande till konsumenter och
            programföretag. Den kommer att lämna en utvärdering av olika tänkbara
            legala och politiska lösningar för att förbättra konsumenternas
            inflytande över kanalutbudet. Utredningens arbete skall vara avslutat
            i mars 1997, alltså inom kort.
          </note>
          <note>
            En annan möjlighet att åstadkomma en annan ordning på detta område
            är att skapa förutsättningar för konkurrens i fråga om distribution
            av TV. Regeringen överlämnade också i slutet av förra året en
            proposition till riksdagen om digital marksänd TV. En av anledningarna
            till att regeringen föreslår att den nya digitala sändningstekniken
            införs i marknätet är just att förbättra tillgängligheten, säkerställa
            yttrandefriheten och mångfalden. Genom att digital marksänd
          </note>
          <note>
            TV införs kommer fler TV-kanaler att kunna distribueras direkt
            till TV-mottagarna utan att tittarna behöver betala något till
            kabelbolagen för att få TV-signalerna levererade. Detta kommer
            förhoppningsvis att tvinga kabelbolagen att ta större hänsyn till
            tittarnas önskemål, eftersom det då kommer att finnas alternativ,
            alltså konkurrens.
          </note>
          <note>
            Avslutningsvis håller jag alltså med Åke Gustavsson om att kabelföretagens
            nuvarande starka ställning kan ifrågasättas. TV är inte en vara
            vilken som helst.
          </note>
          <note>
            Televisionen är inte bara den inflytelserikaste nyhetsförmedlaren,
            utan den är också den största underhållaren, en viktig kunskapsförmedlare,
            ett viktigt forum för samhällsdebatt och en av våra största kulturbärare.
          </note>
          <note type="speaker">
            Anf. 15 ÅKE GUSTAVSSON (s):
          </note>
          <note>
            Fru talman! Jag ber att få tacka kulturministern för svaret.
          </note>
          <note>
            Några tidningsrubriker i den debatt som har blossat upp om kabelbolagen:
            "Stoppa Kabel-TV:s monopol", "Konsten att kränga kanaler", "De
            fyra svenska kabelbolagen anmäls för Konkurrensverket",
          </note>
          <note>
            "Programbolagen dikterar villkoren på kabeltevenätet", "Kabelbolagen
            lurar kunderna", "Hyresgäster till storms mot kabelföretag", "Kabelbolag
            vägrar visa norsk och dansk TV".
          </note>
          <note>
            I grunden handlar detta om kabel-TV-bolagens relation till individen,
            och jag menar att individens valfrihet måste sättas i centrum.
            Denna valfrihet motverkas av att bolagen utnyttjar sin monopolliknande
            ställning gentemot konsumenterna vid programsättningen. Detta
            förhållande uppmärksammades senast genom en anmälan från tidningen
            Vår Bostad till
          </note>
          <note>
            Konkurrensverket. Konkurrensverket har nu med hänvisning till
            konkurrenslagen skickat anmälan vidare till kabelbolagen och har
            ifrågasatt missbruk av bolagens dominerande ställning. I skrivelsen
            står det bl.a.: "Enligt Konkurrensverkets uppfattning har kabel-TV-operatörerna
            en stark ställning gentemot konsumenterna. Konkurrens mellan kabelnätsoperatörerna
            om kunderna förekommer i princip endast vid ett upphandlingstillfälle.
            Försök från kabel-TV-
          </note>
          <note>
            operatörer att etablera sig i ett område där en kabel-
          </note>
          <note>
            TV-operatör redan är etablerad kan inte sägas förekomma i praktiken."
            - - - Sammantaget kan konstateras att den befintliga kabel-TV-operatören
            åtnjuter betydande marknadsmakt eftersom kunderna inom det befintliga
            området inte har någon alternativ operatör att vända sig till."
          </note>
          <note>
            Kulturministern hänvisar till yttrandefrihetsgrundlagen. I dess
            3 kap. 1 § står det att det inte föreligger hinder "att det i
            lag meddelas föreskrifter i fråga om skyldighet för nätinnehavare
            att ge utrymme för vissa program i den utsträckning det behövs
            med hänsyn till allmänhetens intresse av tillgång till allsidig
            upplysning".
          </note>
          <note>
            För att göra ett understatement vill jag säga att vi nog är överens
            om att det främsta kännetecknet för kabel-TV-bolagens programurval
            knappast är konsumentintresset, som ju denna paragraf utgår ifrån.
          </note>
          <note>
            Därför är det rimligt att det sker en översyn av kabelbolagens
            ställning, i synnerhet då kabelbolagen kommer att erbjuda en rad
            andra tjänster och därmed utvidga antalet produkter på denna marknad,
            vilket jag hörde i den tidigare debatten med kommunikationsministern.
          </note>
          <note>
            Konsumentverket skrev redan 1993 till den dåvarande regeringen
            om situationen med kabelbolagens ställning utan att över huvud
            taget få något svar. I det brevet aktualiserades också frågan
            om en offentlig tillsyn över kabelmarknaden. När yttrandefrihetsgrundlagen
            antogs markerades från riksdagen att vissa frågor kunde komma
            att tas upp på nytt. Jag menar att den situation vi står inför,
            eller är på väg in i, understryker detta, liksom det faktiska
            monopol som finns.
          </note>
          <note>
            Kulturministern hänvisar till Lennart Bodströms utredning. Det
            är alldeles utmärkt, men tyvärr tror jag inte att det räcker med
            denna. Vi måste höja ambitionerna. Därför kvarstår frågan om vilka
            åtgärder man nu kan vidta för att skydda och stödja den enskilde
            konsumenten i förhållande till de monopolistiska kabel-TV-bolagen.
          </note>
          <note type="speaker">
            Anf. 16 GUNNAR HÖKMARK (m):
          </note>
          <note>
            Fru talman! Även jag ber att få tacka kulturministern för svaret
            på denna interpellation. Jag skulle vilja ställa ett antal frågor
            med anledning av den.
          </note>
          <note>
            Kulturministern diskuterar nu själva kabel-TV-
          </note>
          <note>
            företagens utbud. Det kan man förvisso göra, men det problemet
            löses mycket enkelt genom att digitaliseringen av kabel-TV-nät
            kommer att ge ett enormt brett utbud av program. Problemet att
            välja mellan olika kanaler i de olika utbuden kommer att försvinna.
          </note>
          <note>
            Dessutom kommer den multimediala utvecklingen med sändningar
            via satellit, eller t.o.m. via telefontrådar, att göra att den
            enskilde kommer att ha väsentligt mycket mer att välja på i varje
            givet medium. Detta gäller oavsett om det rör sig om sändingar
            via kabel med den digitala tekniken, via satellit med den digitala
            tekniken, via telenätet eller, som det blir fråga om ännu längre
            fram, via elnätet.
          </note>
          <note>
            Det är intressant att kulturministerns inställning i de här fallen
            är den rakt motsatta. Hon har lagt fram ett förslag till riksdagen
            som innebär att den digitala tekniken inte skall användas för
            att ge den här bredden. I stället skall man fånga upp en teknik
            som minskar utbudet så mycket som möjligt så att, uttalat, staten
            kan ha kontroll över det utbud som publiken får ta del av.
          </note>
          <note>
            Då skulle jag vilja ställa den första frågan: Hur kan det komma
            sig att kulturministern i det ena fallet säger sig värna att publiken
            skall kunna ha en mångfald, men sedan lägger fram förslag som
            gör att den helt nya teknik som nu kommer i själva verket blir
            till en metod att begränsa publikens utbud?
          </note>
          <note>
            Den andra frågan är: Om det är så att kulturministern vill vidga
            publikens möjligheter att välja, varför då inte omgående låta
            Sveriges Television sända digitalt via satellit så att denna teknik
            kan tas emot i
          </note>
          <note>
            Sverige och av de andra nordiska ländernas televisionsföretag?
          </note>
          <note>
            Den tredje frågan är: Om det finns ett uppriktigt uppsåt att
            bredda publikens möjligheter att välja och bli mindre beroende
            av det enskilda kabelföretaget, varför då inte omgående göra det
            som omgående kan göras, nämligen att öppna M4 och M5, de frekvenser
            som vi skulle kunna använda i Sverige för att redan under det
            kommande året se till att ett ökat programutbud kommer publiken
            till del? Det skulle kunna vara fråga om regionala TV-stationer
            eller om nationellt samverkande TV som också sänder t.ex. utbud
            från de övriga nordiska länderna. Det skulle innebära ett bredare
            utbud än vad publiken har i dag och ett bredare utbud vid sidan
            av kablarna, och det skulle ge just den mångfald som ligger i
            yttrandefrihetens uppriktiga tanke.
          </note>
          <note>
            Varför säger kulturministern nej till en teknik som innebär att
            man får den bredd som gör att publiken inte blir beroende av det
            enskilda kabel-TV-företaget?
          </note>
          <note>
            Varför föreslår kulturministern i stället en teknik som innebär
            att publikens utbud skall begränsas, som har som syfte att ge
            staten kontroll och som bygger på att statliga eller offentliga
            myndigheter, inte publiken, skall fördela och bestämma vilka som
            skall få sända?
          </note>
          <note>
            Varför tar kulturministern inte initiativ till att vi utnyttjar
            de frekvenser som publiken i Sverige skulle kunna välja program
            från genom att öppna M4 och
          </note>
          <note>
            M5?
          </note>
          <note type="speaker">
            Anf. 17 EWA LARSSON (mp):
          </note>
          <note>
            Fru talman! Kulturministern! Det blev en annan vinkling på den
            här debatten än jag hade trott. Jag skulle vilja återgå till det
            ministern själv slutade med, nämligen televisionen som en av våra
            största kulturbärare. Jag skulle vilja förstärka bilden av det
            allmänna, utbredda missnöje som finns i dag. Till mig hör folk
            av sig för att de anser sig lurade, och det tycker jag är allvarligt.
            De säger att de betalar för en produkt som förändras. Den förändras
            nu, och den försämras nu. Jag undrar om kulturministern är beredd
            att stärka den utsedde utredarens, alltså Lennart Bodströms, uppdrag
            så att konsumenternas inflytande blir reellt.
          </note>
          <note>
            Sedan undrar jag när vi i den här delen av Norden,
          </note>
          <note>
            Sverige, skall kunna ta in övriga Norden i vår allmänna TV.
          </note>
          <note type="speaker">
            Anf. 18 Kulturminister MARITA ULVSKOG (s):
          </note>
          <note>
            Fru talman! Åke Gustavsson frågade vilka åtgärder man kan förvänta
            sig från regeringen på det här området. Låt mig börja med att
            säga att jag tror att redan den debatt som nu har kommit i gång,
            och det faktum att Konkurrensverket har tagit kontakt med kabelföretagen,
            kan vara en inledning till att saker kan hända på detta område.
            Sedan skall vi avvakta
          </note>
          <note>
            Bodströms översyn. Han kommer ju med denna inom kort. Sedan kommer
            vi att ta ställning till hur vi skall gå vidare och till om man
            skall gå vidare på det legala spåret. Där kommer ju inte Bodström
            att komma med några konkreta förslag. Han kommer mer att göra
            en översyn. I så fall måste man tillsätta en juristutredning och
            ha en genomgång av vad yttrandefrihetsgrundlagen skulle kunna
            medge. Jag skall inte förekomma en sådan diskussion. Det är litet
            för många "om" på vägen. Om en sådan utredning skulle tillsättas,
            vad skulle den i så fall kunna föreslå? Jag ger mig inte in på
            den diskussionen.
          </note>
          <note>
            Detta är de tre punkter det handlar om: Den debatt som nu har
            kommit i gång, som naturligtvis också påverkar kabelföretagen,
            det är inte bra reklam för dem om man säger så, Bodströms översyn
            och efter den sedan som nummer tre ställningstagandet till hur
            vi skall gå vidare och till om vi skall tillsätta en juristutredning.
          </note>
          <note>
            Hökmarks frågor är så polemiska att de är litet svåra att svara
            på. Det är naturligtvis inte så att förslaget om den digitala
            marksända TV:n, som ju är ett gemensamt projekt mellan socialdemokratin,
            regeringen, Folkpartiet, och Centerpartiet, handlar om statlig
            kontroll och om en teknik som skall göra det sämre för TV-tittarna.
            Det handlar om det rakt motsatta, alltså om att inte låta marknaden
            få begränsa tittarnas möjligheter till valfrihet - något som kabelbolagen
            är ett ganska bra exempel på.
          </note>
          <note>
            Det handlar om att se till att utbudet med den nya tekniken kan
            komma alla i hela landet till del. Det skall finnas en möjlighet
            till valfrihet över hela landet.
          </note>
          <note>
            Det skall finnas öppna avkodare så att man inte hamnar i den
            situationen att man måste skaffa sig ny teknisk utrustning om
            man vill välja fritt. Dessutom skall vi se till att vi kan upprätthålla
            en viss nationell, det handlar ofta om det, lagstiftning när det
            gäller reklamregler och liknande, detta just för att upprätthålla
            mångfalden. Jag kan bara inte ställa upp på den förvanskade verklighetsbild
            som jag anser att Gunnar
          </note>
          <note>
            Hökmark redovisar i sina frågor.
          </note>
          <note>
            Ewa Larsson frågar om det ökade konsumentinflytandet och om man
            skulle kunna stärka Lennart
          </note>
          <note>
            Bodströms uppdrag. Vi har ju låtit Lennart Bodström ta ut svängarna
            inom det befintliga uppdraget, som bara handlade om de norska
            TV-sändningarna, just därför att han i det uppdraget kom in på
            kabelbolagens makt och styrning. Vi kommer inte att ge honom några
            tilläggsdirektiv. Däremot kommer den översyn han redovisar att
            ligga till grund för de eventuella beslut vi fattar om att gå
            vidare med t.ex. en juristutredning.
          </note>
          <note type="speaker">
            Anf. 19 ÅKE GUSTAVSSON (s):
          </note>
          <note>
            Fru talman! Jag delar naturligtvis kulturministerns uppfattning,
            att en öppen debatt i en demokrati också kan påverka opinionen.
            Jag är kanske inte lika förhoppningsfull, att döma av de hittillsvarande
            reaktionerna från företrädare för kabel-TV-bolagen, om vilken
            vilja eller förmåga de har att ta till sig den här diskussionen.
            Den hittillsvarande reaktionen har ju varit att de stora elefanterna
            i det här sammanhanget i stort sett har sagt att det är bra som
            det är. Och det är det ju, ur deras synpunkt.
          </note>
          <note>
            Det handlar också om mycket pengar. Det genereras höga vinster
            åt kabel-TV-bolagen, i stor utsträckning beroende på den här monopolställningen.
            Svenska Kabel-TV redovisade 1995 en vinst på 42 miljoner kronor
            efter att ha lämnat ett koncernbidrag på 38
          </note>
          <note>
            miljoner. Stjärn-TV gjorde en vinst på 6 miljoner kronor efter
            att ha lämnat ett koncernbidrag på 59
          </note>
          <note>
            miljoner kronor till Singapore Telecom. Det är monopolsituationen
            som medger detta.
          </note>
          <note>
            Den andra punkten gäller hänvisningen till Lennart Bodströms
            utredning. Den kommer snart, och den skall vi allihop naturligtvis
            med stort intresse läsa. Men skall jag vara riktigt uppriktig
            tror jag att den nuvarande yttrandefrihetslagens 3 kap. 1 §, som
            vi ingående måste diskutera i det här sammanhanget, gör att de
            känner sig trygga så länge som vi som företräder riksdagen eller
            regeringen inte säger att vi är beredda att ifrågasätta detta,
            allra helst som riksdagen i anslutning till beslutet om yttrandefrihetsgrundlagen
            sade att den medietekniska utvecklingen bl.a. innebär att riksdagen
            får anledning att komma tillbaka till det här. Det kan lämpligen
            ske i form av att regeringen tillsätter en utredning och sedan
            kommer med förslag till lagstiftning på de här punkterna.
          </note>
          <note>
            Det är närmast patetiskt att ta del av informationsskriften om
            digitala sändningar. Telias kabel-TV gick i höstas ut till ett
            antal konsumenter och sade så här: I
          </note>
          <note>
            höst blir det stora förändringar bland dina TV-
          </note>
          <note>
            kanaler. Det var rubriken, sedan säger man: Nu förbereder vi
            oss för den digitala framtiden med möjlighet att sända upp till
            250 TV-kanaler. I och med det behöver vi redan nu möblera om programutbudet.
          </note>
          <note>
            Dessa sändningar finns inte i kabelnäten i dag.
          </note>
          <note>
            Vad man gjorde var att slänga ut franska TV 5 för att i stället
            ta in en annan kanal, som man ur kommersiell synpunkt tyckte var
            bättre. När man av kommersiella skäl vill vidta en åtgärd skyller
            man på de digitala förändringarna. Sanningen är att vi här pratar
            om en tioårsperiod, beroende på hur man kan puffa på det här,
            innan vi har ersatt de analoga mottagarna och genomgående fått
            digitala sändningar över hela landet. Och att nu stuva om i programutbudet
            med hänvisning till new brave world tycker jag är litet konstigt.
            Digitala sändningar är bra, det skall vi ha. Men man kan inte
            använda det som ursäkt för att stuva om i sändningarna.
          </note>
          <note>
            Jag konstaterar alltså att som det ser ut i dag hindras konsumenterna
            från att se de kanaler som de skulle vilja ha tillgång till, och
            de utsätts för ett stort godtycke när kabelföretagen tar bort
            och lägger till kanaler i sitt utbud, utan att konsumenten har
            något som helst inflytande. Det är faktiskt de som skall betala
            i slutändan.
          </note>
          <note type="speaker">
            Anf. 20 GUNNAR HÖKMARK (m):
          </note>
          <note>
            Fru talman! Varje typ av monopol är någonting som man bör undvika
            och som man skall bort ifrån så snabbt som möjligt. Det var därför
            jag tog upp den diskussion som Marita Ulvskog uppenbarligen inte
            gillar, därför att den visar på en uppenbar paradox i det hon
            säger.
          </note>
          <note>
            Problemet är att det med det rätt omfattande antal kanaler som
            med dagens teknik är möjliga i kabel-
          </note>
          <note>
            TV-kanalerna blir trångt om utrymmet. Då blir det olika typer
            av utbud. I en utveckling där man använder sig av den digitaliserade
            tekniken blir antalet kanaler, precis som Åke Gustavsson pekade
            på, så brett och så omfattande att den typen av problem inte längre
            uppstår. Om man dessutom lägger till de möjligheter som finns
            via satellit och alla andra sätt för den normala TV-mottagaren
            att ta till sig programmen, bortfaller också problemen med att
            någon väljer programutbudet. I en miljö där man bara i ett nät
            kan välja mellan 250 olika kanaler finns inte det problem som
            är upptakten till dagens situation.
          </note>
          <note>
            När det gäller tidsutvecklingen skulle jag vilja att
          </note>
          <note>
            Åke Gustavsson litet närmare studerade det som sker.
          </note>
          <note>
            Det handlar inte om tio år in i framtiden.
          </note>
          <note>
            Jag kan bara konstatera, Marita Ulvskog, att möjligheten finns
            att politiskt bejaka en utveckling som innebär att den digitala
            tekniken löser de problem som vi här debatterar. Men Marita Ulvskog
            är ansvarig för ett förslag som innebär att man begränsar antalet
            kanaler i den teknik som hon föreslår. Det är det uttryckliga
            syftet, fru talman, i den utredning som finns och i hennes egen
            argumentation, att det offentliga skall ha kontroll över utbudet.
            Då urholkar man sina egna resonemang. Se i stället till att bejaka
            alla de möjligheter som finns med den analoga televisionen, genom
            fler kanaler och genom att se till att vara positiv till en digitalisering
            av våra kabel-TV-nät. Då försvinner monopolproblemen.
          </note>
          <note type="speaker">
            Anf. 21 EWA LARSSON (mp):
          </note>
          <note>
            Fru talman! Demokrati innebär också att ha möjlighet att välja
            bort, tycker jag.
          </note>
          <note>
            I det svar som kulturministern har gett Åke Gustavsson står det
            klart och tydligt att man för att förbättra konsumenternas inflytande
            behöver titta över olika tänkbara lösningar. Då undrar jag: Varför
            säger ministern att hon avser att återkomma med eventuella åtgärder?
            Det måste väl bli så att åtgärder vidtas. Som utvecklingen ser
            ut, vilket andra har utvecklat ingående här, och som lagstiftningen
            ser ut, kan man inte säga "eventuella" åtgärder om man vill stärka
            konsumenternas möjligheter att välja och även välja bort.
          </note>
          <note>
            Då måste man återkomma med åtgärder.
          </note>
          <note>
            Sedan ställer jag frågan igen: När blir det möjligt för oss i
            den här delen av Norden att i vår allmänna
          </note>
          <note>
            TV se alla program från Norden?
          </note>
          <note type="speaker">
            Anf. 22 Kulturminister MARITA ULVSKOG (s):
          </note>
          <note>
            Fru talman! Jag håller verkligen med Åke Gustavsson om att det
            nog inte räcker med en öppen debatt för att hålla tillbaka dem
            som har ekonomiska intressen på det här området. Jag håller också
            med honom om beskrivningen av att konsumenterna, TV-
          </note>
          <note>
            tittarna, utsätts för ett monopolens godtycke i det här fallet.
          </note>
          <note>
            Yttrandefrihetsgrundlagen ger möjlighet till lagstiftning om
            att konsumenterna skall kunna påverka utbudet i kabel-TV. Jag
            kanske är onödigt försiktig när jag säger att Lennart Bodströms
            översyn eventuellt skall leda till en fortsättning i form av en
            juristutredning. Jag vill ändå hålla fast vid det, därför att
            jag tycker att jag måste få läsa vad Lennart Bodström kommer fram
            till. Jag vill verkligen inte alls utesluta, utan snarare säga
            att det är sannolikt att vi tillsätter en juristutredning som
            går vidare med detta och som tittar närmare på vad en sådan lagstiftning
            skulle kunna innebära.
          </note>
          <note>
            Det kan vara en komplikation att yttrandefrihetsgrundlagen inte
            kan kompletteras med en sådan tittareller konsumentmakt som också
            innehåller en möjlighet till sanktioner, men nu har jag gått händelserna
            väldigt långt i förväg. Vi tycker i Kulturdepartementet att det
            här är en väldigt viktig fråga. Vi följer den mycket noggrant,
            och vi kommer att successivt komma med förslag för att så långt
            möjligt stärka tittarnas möjligheter att själva göra val.
          </note>
          <note>
            Jag kan bara konstatera att Gunnar Hökmark i denna fråga, som
            i så många andra moderata frågor, står väldigt ensam. I förslaget
            om det digitala nätet för marksänd TV är vi tre partier som står
            bakom det konkreta förslaget. Jag vet också att Kristdemokraterna
            känner stark sympati för huvuddragen i förslaget.
          </note>
          <note>
            Därmed står Gunnar Hökmark rätt ensam i sin argumentation om
            att detta skulle vara ett slags försök från statens sida att minska
            valfriheten i stället för tvärtom.
          </note>
          <note>
            Men det är klart: Har man en grundvärdering som innebär att det
            bara är rena marknadslösningar som kan ge valfrihet är detta begripligt;
            då är det logiskt att resonera som Gunnar Hökmark. Jag har helt
            andra grundvärderingar.
          </note>
          <note>
            Vad gäller Eva Larssons fråga om det nordiska önskar jag att
            jag kunde säga när det blir möjligt för oss att se nordisk TV.
            Denna nästan eviga fråga i det nordiska samarbetet är viktig,
            och jag tror att detta samarbete skulle betyda väldigt mycket
            för det nordiska, just i dessa tider då det löper risk att hamna
            litet vid sidan av eftersom vi är så upptagna av det europeiska
            samarbetet. Jag vågar inte säga någonting bestämt, men i och med
            att vi tillsatte Lennart
          </note>
          <note>
            Bodström som särskild utredare när det gäller den norska TV-frågan
            har vi ändå markerat att vi inte ger upp. Vi tror att den här
            frågan så småningom kommer att gå att lösa.
          </note>
          <note type="speaker">
            Anf. 23 ÅKE GUSTAVSSON (s):
          </note>
          <note>
            Fru talman! Jag vill tacka kulturministern för den senaste kommentaren
            av mitt resonemang och dessa frågor. Jag hoppas att denna debatt
            rullar vidare. Vi får väl var och en på sin kant göra vad vi kan
            för detta. Allmänheten har i varje fall tillräckligt länge tvingats
            se kanaler de inte vill ha och inte fått möjlighet att se kanaler
            de vill ha. Debatten måste alltså fortsätta. Har man ett hot om
            lagstiftning över sig borde man också rimligen från kabelbolagens
            sida ta intryck av debatten i det här sammanhanget.
          </note>
          <note>
            Den andra frågan som jag gick upp i debatten för gällde diskussionen
            om nordiska TV-sändningar. Det gäller då i första hand public
            service-företagen. Det paradoxala är ju att vi i politiska och
            ekonomiska sammanhang alltmer diskuterar vad som händer i
          </note>
          <note>
            Europa samtidigt som vi i de kommersiella TV-
          </note>
          <note>
            kanalerna i ökad utsträckning har en väldig dominans av det angloamerikanska
            programutbudet. Här håller vi på att få en obalans som jag finner
            mycket märklig.
          </note>
          <note>
            Jag tror faktiskt att det skulle vara värdefullt för det grannskapsförhållande
            som vi har med de nordiska länderna att arbeta med att utveckla
            gemensamma public service-sändningar.
          </note>
          <note>
            Det har ibland hävdats att det kan vara problem med upphovsrätt
            och sådant. Senare undersökningar visar dock att detta inte är
            något större problem. Det går faktiskt att lösa. Av de totala
            kostnaderna för de transnationella sändningarna är, tror jag,
            8-10 % just upphovsrättskostnader. De stora kostnaderna är distributionskostnader,
            och detta får man hantera på något sätt. Jag tror att om public
            service-företagen i
          </note>
          <note>
            Norden satte sig och diskuterade detta gemensamt och vi politiker
            - i den mån det behövdes - hjälpte till, skulle det betyda väldigt
            mycket och vara väldigt positivt, inte bara för den nordiska gemenskapen
            utan just för mångfalden. Därmed skulle det också bidra till att
            stärka yttrandefriheten.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:106 om den förlängda sjuklöneperioden
            och de små företagen
          </note>
          <note type="speaker">
            Anf. 24 Näringsminister ANDERS SUNDSTRÖM (s):
          </note>
          <note>
            Fru talman! Gullan Lindblad har frågat mig på vilket sätt jag
            ämnar leva upp till mitt löfte inför småföretagarna att finna
            "en mjukare lösning" för att kompensera företagen för den ökade
            kostnad som sjuklönebeslutet tillsammans med andra pålagor innebär.
          </note>
          <note>
            Låt mig först erinra om att de små företagens möjligheter och
            villkor sätts i centrum i den socialdemokratiska regeringens näringspolitik.
            I dagsläget är det de små företagen som kan generera tillväxt
            i motsats till förr då tillväxten främjades av storskalighet.
            Därför måste politiken inriktas på att skapa så gynnsamma förutsättningar
            som möjligt för de små företagen att utvecklas och expandera.
            Detta är ett arbete som sker fortlöpande. Regeringen har bl.a.
          </note>
          <note>
            genomfört en lättnad i dubbelbeskattningen och en sänkning av
            arbetsgivaravgiften och inrättat den sjätte
          </note>
          <note>
            AP-fonden med möjlighet att tillhandahålla riskkapital till små
            och medelstora företag. En särskild delegation har tillsatts med
            uppgift att redovisa regelförenklingar för småföretag.
          </note>
          <note>
            Skälen till införandet av sjuklöneperioden har tidigare redovisats
            i kammaren, men jag anser att de bör upprepas.
          </note>
          <note>
            Reglerna om sjuklön infördes den 1 januari 1992.
          </note>
          <note>
            Skälen var i huvudsak tre. Dels ökas arbetsgivarnas ansvar för
            de anställdas arbetsmiljö och hälsa, dels tillförsäkras de anställda
            en mer rättvis kompensation för inkomstförluster till följd av
            sjukdom och dels skapas en mer effektiv hantering av den korta
            sjukfrånvaron.
          </note>
          <note>
            För små företag infördes en möjlighet att försäkra sig mot sjuklönekostnaderna
            avseende tiden från den tredje ersättningsdagen.
          </note>
          <note>
            Uppföljning av sjuklöneperiodens effekter som bl.a. genomförts
            av Riksförsäkringsverket visar på stora fördelar för såväl den
            enskilde som arbetsgivaren och försäkringskassan.
          </note>
          <note>
            Sjukfrånvaron uppskattas ha minskat med 20-
          </note>
          <note>
            30 % sedan sjuklöneperioden infördes 1992. Det motsvarar ca 3
            miljarder kronor i minskade kostnader för sjuklöner. Det är i
            huvudsak arbetsgivarkollektivet som tillgodogjort sig de minskade
            kostnaderna.
          </note>
          <note>
            Fr.o.m. den 1 januari 1997 har sjuklöneperioden förlängts från
            14 till 28 dagar. Motivet till detta är att regeringen inte anser
            att arbetsgivarna i tillräcklig utsträckning har tagit sitt ansvar
            för det förebyggande arbetsmiljöarbetet och för tidiga och aktiva
            rehabiliteringsinsatser. Arbetsgivarnas ansvar måste nu stärkas.
          </note>
          <note>
            Eftersom arbetsgivarna tidigare har överkompenserats i och med
            införandet av sjuklöneperioden kompenseras nu arbetsgivarkollektivet
            för hälften av den kostnad som den förlängda sjuklöneperioden
            innebär, dvs. motsvarande 1,1 miljarder kronor.
          </note>
          <note>
            Vi anser att den försäkring som de små företagen kan teckna har
            fungerat tillfredsställande. När sjuklöneperioden nu förlängs
            blir försäkringen än mer viktig. Därför föreslog regeringen att
            det maximala lönekostnadsbelopp ett företag får ha för att ha
            rätt att teckna försäkringen höjs från 90 till 100 basbelopp.
          </note>
          <note>
            Riksdagen fann detta otillräckligt och höjde beloppet till 130
            basbelopp.
          </note>
          <note>
            Oro har uttryckts från vissa håll för att små företag kommer
            att drabbas hårt av den förlängda sjuklöneperioden. Vissa menar
            också att försäkringen inte är väl utformad. Eftersom regeringen
            arbetar för att småföretagen skall ha samma förutsättningar och
            konkurrera på samma villkor som stora företag tar jag en sådan
            oro på allvar.
          </note>
          <note>
            Regeringen avser därför att inom kort lämna ett utredningsuppdrag
            för att följa upp effekterna på småföretagen av den förlängda
            sjuklöneperioden samt småföretagarförsäkringens utformning.
          </note>
          <note type="speaker">
            Anf. 25 GULLAN LINDBLAD (m):
          </note>
          <note>
            Fru talman! Jag ber att få tacka näringsministern för svaret.
          </note>
          <note>
            Jag hade en debatt i denna fråga med socialförsäkringsministern
            den 19 november förra året, men eftersom min interpellation föranleddes
            av näringsministerns löfte inför småföretagarriksdagen om att
          </note>
          <note>
            "försöka hitta en mjukare lösning" tycker jag att det är riktigt
            att det är näringsministern som ger svaret också.
          </note>
          <note>
            Vi moderater avvisade som bekant sjuklöneförslaget eftersom vi
            var medvetna om framför allt två negativa effekter: dels väsentligt
            ökade kostnader för företagen, dels risken för att företagen endast
            vågar anställa helt friska personer i fortsättningen.
          </note>
          <note>
            Vår spådom har tyvärr slagit in helt i båda avseendena. I snart
            sagt varje tidning kan man finna oroliga uttalanden från småföretagare
            som helt enkelt inte vågar anställa fler på grund av de ökade
            kostnaderna.
          </note>
          <note>
            "28 dagars sjuklön - värsta dråpslaget hittills", säger t.ex.
            Sune Ehring, som är ordförande i SAF:s småföretagarberedning,
            i tidskriften Näringsliv nr
          </note>
          <note>
            35/96. De mindre företagen har helt enkelt inte råd att stå för
            28 dagars sjuklön plus semesterersättning och sociala avgifter
            och dessutom betala en vikaries lön.
          </note>
          <note>
            När det gäller de anställda vet vi nu också av erfarenhet att
            företagen i stor utsträckning kräver friskintyg innan de vågar
            anställa.
          </note>
          <note>
            Vi vet nu också att det råder en tolkningstvist mellan arbetsgivarna
            och fackorganisationerna huruvida den 10-procentiga tilläggsersättningen
            skall utgå från den femtonde dagen eller ej. Avtalen bygger på
            att den höjda ersättningen skall betalas efter sjuklöneperiodens
            slut. Jag skall inte gå närmare in på den frågan här, eftersom
            det är en pågående tvist.
          </note>
          <note>
            Flera riksdagsledamöter har efter beslutet deklarerat att de
            ångrar sig över beslutet, och representanter från regeringens
            samarbetspartner Centern har sagt att de har dåligt samvete och
            att något måste göras för att mildra effekterna. Det enda vettiga
            vore naturligtvis att riva upp beslutet!
          </note>
          <note>
            Näringsministern säger nu en del vackra ord om småföretagen -
            liksom i regeringsförklaringen - men som vanligt säger regeringen
            ett och gör i långa stycken ett annat. Jag behöver bara erinra
            om fåmansbolagsreglerna, den fortfarande alltför stela arbetsrätten
            och löneskatterna.
          </note>
          <note>
            Vi är överens om att det är de små företagen som kan skapa nya
            arbetstillfällen - och de behövs sannerligen, med tanke på regeringens
            ambitioner att halvera den öppna arbetslösheten till år 2000.
            I verkligheten ökar arbetslösheten i stället för att minska.
          </note>
          <note>
            Näringsministern redogör nu för en del åtgärder som har vidtagits
            för att åstadkomma lättnader för de mindre företagen. Jag anser
            att en del av dessa åtgärder är bra. Regeringen har tydligtvis
            insett att ökade skatter och pålagor är ett hinder för fler jobb.
            När det gäller inrättandet av en sjätte AP-fond anser jag att
            det är löntagarfonder i ny tappning, men jag skall inte ta upp
            den debatten här och nu.
          </note>
          <note>
            Jag är inte överens med näringsministern om att företagen tidigare
            har överkompenserats. Företagen skall naturligtvis kompenseras
            fullt ut om den förlängda sjuklöneperioden över huvud taget skall
            vara kvar. De små företagen har fått ned antalet sjukdagar till
            2,73 och "subventionerar" därmed de större företagens 4,44 dagar
            med större kostnader.
          </note>
          <note>
            Den försäkring som näringsministern nu talar om är alldeles för
            dyr för småföretagen, och det var i slutet av förra året ca 8
            000 företag som ansåg sig ha råd att betala en sådan försäkring.
          </note>
          <note>
            Nu ser jag att näringsministern inom kort kommer att tillsätta
            en utredning. Risken är då att medan gräset växer dör kon.
          </note>
          <note>
            Får jag fråga: Är det inte möjligt att helt riva upp det här
            beslutet?
          </note>
          <note type="speaker">
            Anf. 26 MARIE ENGSTRÖM (v):
          </note>
          <note>
            Fru talman! Jag ber också att få tacka näringsministern för svaret.
          </note>
          <note>
            Statsrådet Sundström sade nyss i sitt svar till Gullan Lindblad
            att regeringen har för avsikt att utreda och följa upp effekterna
            för företagen i och med den förlängda sjuklöneperioden.
          </note>
          <note>
            I en artikel i början av denna vecka i Dagens Industri diskuteras
            småföretagens problem i och med den förlängda sjuklöneperioden.
            Där intervjuas statsminister Göran Persson, och han säger så här:
          </note>
          <note>
            "De allra minsta företagen kan drabbas av en ganska stor kostnad
            om de har otur. Jag är öppen för en konstruktiv diskussion. Jag
            kan se problemet."
          </note>
          <note>
            Jag tolkar detta så att ni som är regeringens företrädare ändå
            har lyssnat på och tagit till er den kritik som landets småföretagare
            nu har levererat.
          </note>
          <note>
            Från Vänsterpartiets sida har vi flera gånger under hösten tagit
            upp diskussionen om småföretagen och sjuklöneperioden här i kammaren.
            Vi har som bekant ett förslag om att befria småföretagare med
            högst fyra anställda från denna kostnad. Det har då inte funnits
            något som helst intresse från Socialdemokraternas sida, och inte
            heller från Centerns sida, att ens diskutera den här frågan. De
            frågor och förslag som vi har kommit med har helt enkelt besvarats
            med tystnad.
          </note>
          <note>
            Det är oerhört många småföretag som har hört av sig och är oroade.
            Det har statsrådet själv säkert fått uppleva. Det är viktigt att
            vi lyssnar på vad småföretagarna själva säger i den här frågan,
            nämligen att deras vilja att göra nyanställningar kan komma att
            minska eller försvinna helt och att risken för s.k. utestängningseffekter
            nu kan bli uppenbar.
          </note>
          <note>
            Statsrådet Sundström räknade nyss upp vad man har genomfört för
            att de små företagen skall kunna få utvecklas. Det handlade om
            en sänkning av arbetsgivaravgiften, om riskkapitalförsörjningen,
            om regelförenklingarna och om lättnader i dubbelbeskattningen.
            Men i det här fallet tycker vi från Vänstern att detta inte är
            nog. Vad gäller dubbelbeskattningen berörs inte ens handelsbolag
            och enskilda firmor av detta. Ändå hittar man nu bland de små
            företagen många företag just med dessa företagsformer.
          </note>
          <note>
            Det är alltså uppenbara skillnader mellan stora och små företag.
            Regler som skapas och passar i större företag behöver nödvändigtvis
            inte stämma in på de små. Det gör de inte heller; det finns det
            många exempel på. I det avseendet tycker jag att det är väldigt
            bra att man äntligen ser över regelsystemen.
          </note>
          <note>
            Den förlängda sjuklöneperioden skulle ju vara ett incitament
            för företagen att verkligen göra nödvändiga satsningar på arbetsmiljö
            och rehabiliteringsåtgärder. När det gäller de stora företagen
            är det en riktig tanke, men för de små företagen är förutsättningarna
            helt annorlunda.
          </note>
          <note>
            Fru talman! Jag skulle vilja ställa två frågor till statsrådet
            Sundström. För det första vill jag fråga om jag har tolkat statsrådet
            och även statsminister Göran
          </note>
          <note>
            Persson rätt och att det nu verkligen finns en ambition att komma
            till rätta med de problem som sjuklöneperioden uppenbarligen kommer
            att ge upphov till i de små företagen. För det andra vill jag
            fråga om statsrådet, om denna ambition finns, skulle kunna tänka
            sig att utgå från ett sådant förslag som Vänsterpartiet har lagt
            i en diskussion för att underlätta för företagen.
          </note>
          <note type="speaker">
            Anf. 27 ROSE-MARIE FREBRAN (kd):
          </note>
          <note>
            Fru talman! Jag vill tacka Gullan Lindblad för interpellationen
            och statsrådet för svaret på den, som ändå kan sägas innehålla
            någon öppning.
          </note>
          <note>
            Vi kristdemokrater tycker att det finns fog för kritik av regeringsförslaget
            från början, av riksdagsbeslutet som togs och sedan av regeringens
            hantering av frågan. Förslaget drevs igenom av fyra partier och
            gruppledningar mot en majoritet av riksdagsledamöter som ansåg
            att det var ett dåligt förslag men som, av lojalitet mot partier
            och grupper, röstade mot sin vilja.
          </note>
          <note>
            Det framgår ganska klart av uttalanden som många har gjort efteråt.
          </note>
          <note>
            Inför beslutet, när förslaget låg och man visste att det här
            skulle komma, gjordes undersökningar bland företagare om hur det
            skulle komma att påverka företagen och sysselsättningen. En av
            de undersökningarna visar att 83 % av småföretagarna sammantaget
            ansåg att småföretagarklimatet hade försämrats av den socialdemokratiska
            regeringen. När det gäller det här konkreta förslaget ansåg 76
            % att det skulle bli svårare att anställa. 78 % ansåg att det
            skulle bli mycket viktigt att kunna förvänta sig att nya medarbetare
            hade liten sjukfrånvaro.
          </note>
          <note>
            En annan undersökning visar att 70 % av företagarna menar att
            de nu måste kräva hälsoundersökning före nyanställningar. I samma
            undersökning sade
          </note>
          <note>
            50 % av företagarna att de nu kommer att undvika att anställa.
            Man pekade ut tre grupper, nämligen kvinnor i fertil ålder, äldre
            och handikappade.
          </note>
          <note>
            Det vi kristdemokrater hade de stora farhågorna för var just
            att detta skulle påverka urvalet av anställda och arbetsgivarnas
            benägenhet att anställa. Det är de två stora farhågorna, plus
            att det naturligtvis inte är bra att höja företagens kostnader,
            allra minst i det läge vi har i dag. De här farhågorna har sedan
            också bekräftats från forskarhåll, bl.a. av professorn i nationalekonomi
            Bertil Holmlund.
          </note>
          <note>
            När vi nu har det här är ett minimikrav naturligtvis full kompensation
            och en bra försäkring eller någon form av undantagsregler för
            de mindre företagen.
          </note>
          <note>
            Regeringen säger att det här är bra och att försäkringen fungerar
            tillfredsställande. Men ändå går man med på att följa upp effekterna.
          </note>
          <note>
            Att man är beredd att göra detta är ändå ett framsteg för alla
            oss som har kritiserat beslutet från början till slut. Att det
            inte kommer förrän nu tycker jag är synd. Det har att göra med
            min kritik av hanteringen.
          </note>
          <note>
            Vi fick beslutet. Sedan fick vi näringsministerns uttalande i
            samband med småföretagarriksdagen och intervjun i Näringsliv,
            med öppningar till förändringar. Sedan sade ansvarigt statsråd
            att det alls inte skall komma några förändringar. Sedan uppvaktade
            en småföretagardelegation Socialdepartementet. Företagare bl.a.
            från mitt hemlän fanns med. Man ingav dem förhoppningar om att
            det kanske skulle komma förändringar redan den 1 juli 1997.
          </note>
          <note>
            För företagarnas skull är dessa besked hit och dit väldigt olyckliga.
            Våra småföretagare förtjänar att behandlas på ett mer respektfullt
            sätt, tycker jag.
          </note>
          <note type="speaker">
            Anf. 28 ESKIL ERLANDSSON (c):
          </note>
          <note>
            Fru talman! Även jag vill framföra ett tack till statsrådet för
            interpellationssvaret.
          </note>
          <note>
            Så något kort om Centerns syn i aktuell fråga:
          </note>
          <note>
            Centern har medverkat till att sjuklöneperioden infördes och
            nu förlängs. Dåvarande regering, såväl som riksdag, försökte när
            sjuklöneperioden på 14 dagar infördes att hitta ett skyddsnät
            för bl.a. småföretagargruppen. Detta gjorde vi därför att det
            då såväl som nu bl.a. är småföretagargruppen som många av oss
            i riksdagen oroar oss för.
          </note>
          <note>
            Samtidigt skall vi konstatera att den sänkning av arbetsgivaravgiften
            som genomfördes då låg och fortfarande ligger i småföretagarnas
            intresse. De fick tidigare vara med och betala för de stora företagens
            ofta mycket höga sjuktal. Då fanns det företag som hade upp till
            och kanske t.o.m. över 30 sjukdagar per anställd och år. Nu är
            situationen annorlunda. Sjuktalen har sjunkit rejält.
          </note>
          <note>
            Riksdagen har med anledning av detta sagt att en förlängning
            av sjuklöneperioden bör kombineras med utvidgade möjligheter för
            arbetsgivare att teckna försäkring, samt ett förbättrat högriskskydd.
          </note>
          <note>
            Ministern har i sitt interpellationssvar sagt att regeringen
            avser att inom kort lämna ett utredningsuppdrag, för att följa
            upp effekterna på småföretagen av den förlängda sjuklöneperioden
            samt småföretagsförsäkringens utformning. Med anledning av detta
            svar blir mina frågor följande: När är "inom kort"? Vad får utredaren
            för direktiv? När kommer de att lämnas?
          </note>
          <note>
            När skall uppdraget redovisas? När avser regeringen att förstärkningen
            av småföretagarförsäkringen - jag anser att riksdagen har gjort
            en sådan beställning -
          </note>
          <note>
            skall träda i kraft? Jag anser att det är bråttom med att de
            förstärkningar som riksdagen har beställt träder i kraft.
          </note>
          <note type="speaker">
            Anf. 29 Näringsminister ANDERS SUNDSTRÖM (s):
          </note>
          <note>
            Fru talman! Jag skall försöka att besvara alla fyras frågor.
            Innan jag gör det skall jag säga något till framför allt Gullan
            Lindblad och Rose-Marie Frebran, vars uttalanden jag reagerade
            litet grand emot.
          </note>
          <note>
            Om man frågar företagen om de gillar att man lägger ökade bördor
            på dem är det klart att det är ganska lätt att få en majoritet
            att svara nej. Det är ungefär lika lätt att få det svaret om man
            frågar de arbetslösa om de tycker att det är bra att vi minskar
            vårt stöd i form av ekonomisk ersättning till dem, eller om man
            frågar pensionärer eller sjuka.
          </note>
          <note>
            Det märkliga är att ni bara blir upprörda om en grupp reagerar
            mot detta. Det var därför som det gick åt fanders för er när ni
            regerade.
          </note>
          <note>
            Vi har haft tålamodet att också gå till våra egna -
          </note>
          <note>
            t.ex. till våra fackliga organisationer - och säga att de måste
            ställa upp på besparingar. De har inte gillat det.
          </note>
          <note>
            Det går säkert i en opinionsundersökning att visa att det är
            en majoritet av dem som inte vill göra det. Men för att det skall
            vara någon helhet i politiken måste man faktiskt också våga ta
            beslut som de egna kanske inte i det korta perspektivet gillar.
            Detta om opinionsundersökningarna.
          </note>
          <note>
            Sedan till sakfrågorna som Gullan Lindblad tar upp. Vågar företagen
            anställa andra än friska? Vi har alla ett ansvar för att inte
            sprida fördomar. I den nuvarande försäkringen finns en möjlighet
            att hos försäkringskassan få dem som har en sjukdom klassade i
            en särskild grupp, så att de inte drabbas av sjuklöneperioden.
            Därför är just den frågeställningen egentligen inte ett problem.
            Jag tycker att vi alla har ett ansvar för att informera om att
            det finns regler för att hantera de människor som ofta är sjuka.
            De drabbas inte av denna sjuklöneperiod.
          </note>
          <note>
            Det andra är kostnaderna. Kostnaderna för att försäkra sig för
            ett företag som har fem anställda är ungefär 25 000 kr per år.
            Det är mycket pengar, men det är inte en orimlig kostnad för att
            den vägen skydda sig för den kostnad som man drabbas av när de
            anställda är sjuka - om man nu vill göra det.
          </note>
          <note>
            Jag tror inte att man skall göra den tolkning som
          </note>
          <note>
            Gullan Lindblad gör när hon säger att det bara är
          </note>
          <note>
            8 000 som har tecknat försäkringen. Hon menar att resten inte
            har råd. Som tur är är det inte så illa ställt med de svenska
            företagen att det bara är 8 000 företag som har råd med ett utlägg
            på i storleksordningen
          </note>
          <note>
            25 000 per år. De svenska företagen mår faktiskt betydligt bättre
            än vad Gullan Lindblad säger.
          </note>
          <note>
            Det tredje är överkompensationen, som Gullan
          </note>
          <note>
            Lindblad inte vill dra in. Jag tycker att det känns som om Gullan
            Lindblad har väldigt gott om pengar om hon kan sprida miljarder
            på det sättet. Jag kommer inte att medverka till att beslutet
            rivs upp, men jag är beredd att medverka till en förbättring för
            de små företagen.
          </note>
          <note>
            Marie Engström frågade om det finns problem.
          </note>
          <note>
            Jag har svarat ja på den frågan. Det står också i svaret. Hon
            frågar också om vi är beredda att stödja
          </note>
          <note>
            Vänstern. Jag vill inte nu peka på vilken lösning vi skall välja.
          </note>
          <note>
            Rose-Marie Frebran säger att man beslutade om förslaget mot riksdagens
            vilja. Det är mer en kritik mot henne själv än mot mig. Jag tror
            inte att riksdagen fattar beslut mot sin egen vilja.
          </note>
          <note>
            Eskil Erlandsson frågar vilken dag vi kan lägga fram direktiven
            och hur de ser ut. Det svaret får Eskil
          </note>
          <note>
            Erlandsson vänta på någon dag.
          </note>
          <note type="speaker">
            Anf. 30 GULLAN LINDBLAD (m):
          </note>
          <note>
            Fru talman! Jag måste ändå säga att eftertankens kranka blekhet
            tycks ha drabbat både regeringspartiet och Centerpartiet, eftersom
            ni var konstruktörer av beslutet. Jag vill gärna säga att jag
            är glad över att man börjar tänka om i denna fråga. Beslutet föregicks
            av en väldigt livlig debatt. Ingen kunde vara omedveten om konsekvenserna
            av ett kommande beslut.
          </note>
          <note>
            När jag talar om företagen är det faktiskt inte främst företagens
            syn jag för fram. Jag tänker på alla de människor som inte kan
            få jobb på grund av att företagen inte vågar anställa. Vi får
            tycka vad vi vill om att företagen inte anställer handikappade,
            men det hjälper inte hur många deklarationer om att vi har ett
            ansvar vi än gör. Jag tycker att vi har ett ansvar, men vi ser
            ju vad som händer. Det är det som är intressant.
          </note>
          <note>
            Vi är alla besjälade av att vi skall få ned arbetslösheten. Jag
            såg en siffra på att vi tjänar 1 miljard kronor om vi får ned
            arbetslösheten med 1 %. De skulle ju räcka till väldigt mycket.
          </note>
          <note>
            Jag kommenterar inte det näringsministern säger om den tidigare
            regeringsperioden, för det finns ändå ingen människa som tror
            på den skräckmålningen i dag.
          </note>
          <note>
            Jag skulle vilja läsa upp ett litet brev som jag och flera riksdagsledamöter,
            tror jag, har fått, som beskriver hur ett par makar - i detta
            fall Fred och Susanne
          </note>
          <note>
            Åhman från Lysvikshandlarn, som är ett småföretag i
          </note>
          <note>
            Värmland - känner det. Vad de säger kan stå som exempel för många
            småföretagares situation. De berättar att de under den senaste
            femårsperioden har drivit upp en lanthandel som försörjer bygden
            med livsmedel, bensin, apoteksvaror, tips och allt möjligt.
          </note>
          <note>
            De arbetar 60-70 timmar i veckan, men de har varit glada över
            detta. De är riktiga entreprenörer och företagare som lever för
            det här. De har skapat 4-5 arbetstillfällen i en glesbygd med
            stor arbetslöshet.
          </note>
          <note>
            Nu är de ängsliga för att de kanske tvingas lägga ned verksamheten,
            inte på grund av ett vikande kundunderlag utan på grund av de
            ytterligare pålagor som de menar att regeringen och riksdagen
            har skapat. De menar att de inte har de resurser som behövs om
            någon av deras anställda blir långtidssjuk. De skriver att den
            försäkring som försäkringskassan erbjuder är mycket dyr. De har
            bara fyra anställda och försäkringen skulle kosta 15 000-20 000
            kronor.
          </note>
          <note>
            Jag tycker att detta talar för sig självt. De skriver vidare:
          </note>
          <note>
            Hur har ni tänkt er att alla landets småföretagare med 2-10 anställda
            skall klara av de enorma kostnader som riskerar att inträffa?
            I vår lilla värld här på landsbygden i Värmland känner vi redan
            till tre småföretag som nu skall avvecklas på grund av den nya
            sjuklöneperioden och rehabiliteringskravet.
          </note>
          <note>
            De berättar också att arbetsgivaravgiften som sänktes till ca
            30 % vid den första sjuklöneperioden har höjts till ca 33 %. Makarna
            Åhman skriver:
          </note>
          <note>
            Den kommande s.k. kompensationen ligger ju inom den tidigare
            sänkta avgiften. Vilket hyckleri!
          </note>
          <note>
            De tycker helt enkelt att de lever i ett företagsfientligt klimat.
            De tycker att det är skrämmande att vi beslutsfattare inte kan
            leva oss in i hur besluten påverkar dem. De skriver:
          </note>
          <note>
            Tror ni verkligen att det är genom sådana beslut fler arbetstillfällen
            skapas? Vårt företag har kapacitet för ytterligare två anställda,
            men vi vågar inte och har inte råd att anställa.
          </note>
          <note>
            Eftersom näringsministern och alla här representerade partier
            tycker att den viktigaste frågan i Sverige i dag är att få bukt
            med arbetslösheten måste vi ta bort alla hinder som är i vägen
            för nya arbetstillfällen.
          </note>
          <note>
            Därför vill jag till slut fråga: Kommer den här utredningen mycket
            snabbt med ett förslag, så att inte kon dör medan gräset växer?
          </note>
          <note type="speaker">
            Anf. 31 ROSE-MARIE FREBRAN (kd):
          </note>
          <note>
            Fru talman! Det var statsrådet själv som sade att det är klart
            att företagen, om man frågar dem, säger att de inte gillar att
            man lägger bördor på dem. Det var inte jag som använde uttrycket
            "lägga börda på".
          </note>
          <note>
            Man trodde väl inte att regeringen skulle syssla med att komma
            med förslag som skulle innebära ökade bördor på företagen i det
            läge som landet nu är i. Tvärtom trodde man att bördorna skulle
            bli lättare och att hinder skulle röjas undan. Det är väl sådant
            en regering skall syssla med i tider som dessa. De skall naturligtvis
            alltid göra det, men särskilt nu.
          </note>
          <note>
            Statsrådet sade också att riksdagen säkert inte röstade mot sin
            vilja och att det i så fall var en kritik mot mig själv. Jag röstade
            enligt min övertygelse.
          </note>
          <note>
            Mängder av riksdagsledamöter har sagt att det var ett dåligt
            beslut, men att de tvingades rösta för det i alla fall. Det kan
            inte jag hjälpa. Detta har de själva sagt.
          </note>
          <note>
            Det var inget bra förslag och är det fortfarande inte.
          </note>
          <note>
            Det är naturligtvis bra att regeringen nu till slut säger att
            man skall titta över det här och ge ett utredningsuppdrag. Tyvärr
            borde det ha kommit tidigare.
          </note>
          <note>
            Alla farhågor som finns nu har funnits under mer än ett halvår
            under 1996. Beslutet trädde i kraft den 1
          </note>
          <note>
            januari, och i bästa fall kommer utredningen till stånd under
            februari månad. Tyvärr kan det nog inte ske någon förändring redan
            den 1 juli 1997, såvitt jag förstår. Jag hoppas ändå att regeringen
            skall skynda på så mycket det går, så att man kan försöka göra
            några förändringar som kan hjälpa småföretagen.
          </note>
          <note type="speaker">
            Anf. 32 MARIE ENGSTRÖM (v):
          </note>
          <note>
            Fru talman! I Anders Sundströms svar på mina frågor konstaterar
            jag att han i varje fall tycker att detta är ett problem. Det
            är bra att vi gemensamt har identifierat ett problem. Men han
            säger samtidigt att han inte vill peka på en lösning nu. Det är
            i och för sig ett diplomatiskt svar, men jag tolkar det också
            som att han därmed heller inte har avfärdat den lösning som vi
            i Vänsterpartiet har föreslagit.
          </note>
          <note>
            Det är viktigt att det händer någonting nu. Det kan vara viktigt
            med en utredning, men det är viktigt att problemen inte göms i
            en utredning. Jag tror nämligen att många av problemen är identifierade
            redan i dag.
          </note>
          <note>
            Detta blir litet grand en psykologisk fråga. Det gäller att vi
            också bryr oss om och lyssnar till vad de små företagen säger
            till oss, nämligen att viljan att göra nyanställningar kommer
            att försvinna.
          </note>
          <note>
            Alla partier har ett gemensamt ansvar för att få ned arbetslösheten.
            Vi har satt upp stora mål för detta.
          </note>
          <note>
            Det är många som sätter sina förhoppningar just till att de nya
            jobben skall skapas i de små företagen. Inte minst här i kammaren
            hör vi företrädare för alla partier säga just detta. Men det får
            inte bara bli en läpparnas bekännelse. Nu är det viktigt att vi
            också kan komma med konkreta förslag.
          </note>
          <note type="speaker">
            Anf. 33 TALMANNEN:
          </note>
          <note>
            Får jag på förekommen anledning säga att ledamöterna får ordet
            i den ordning de begär det, eftersom det är en interpellationsdebatt.
            De kan också välja att stå över en omgång. Därför vill jag uppmana
            ledamöterna att begära ordet tydligt.
          </note>
          <note>
            Jag förstår att Eskil Erlandsson begär ordet.
          </note>
          <note type="speaker">
            Anf. 34 ESKIL ERLANDSSON (c):
          </note>
          <note>
            Fru talman! Normalt brukar man tacka för svaret på de frågor
            som man har ställt. Jag finner inget skäl att göra det den här
            gången. Svaret var ju inte särskilt konkret. I och för sig har
            jag en viss förståelse för det.
          </note>
          <note>
            Det är kanske inte alltid så lätt att ge klara besked när man
            inte har saker och ting nedtecknade på papper och det dessutom
            skall till ett och annat beslut någon annanstans innan man kan
            ge dessa svar.
          </note>
          <note>
            Jag hoppas att statsrådet instämmer med mig när jag påstår att
            det är viktigt med ett snabbt agerande i dessa frågor, speciellt
            vad gäller en utökning och förändring av sjuklöneförsäkringen.
            Det är till fördel för de små företagarna. Det är till fördel
            för de alltför många arbetslösa, och det skulle ta bort ett osäkerhetsmoment
            som jag vet finns hos många småföretagare och småföretag i dag.
          </note>
          <note>
            Det är alltså av yttersta vikt att man särbehandlar den frågan
            och icke låter en utredningsman jobba under alltför lång tid med
            alla de frågor som är uppräknade i interpellationssvaret samtidigt.
            Man skall, som sagt, ta den här frågan litet för sig själv, så
            att vi får ett konkret och hållfast förslag till hur detta problem
            skall kunna lösas. Jag tänker på alla dem som nu har drabbats
            av någonting som de inte tycker särskilt bra om.
          </note>
          <note type="speaker">
            Anf. 35 Näringsminister ANDERS SUNDSTRÖM (s):
          </note>
          <note>
            Fru talman! Jag skall börja med att vända mig till
          </note>
          <note>
            Gullan Lindblad. Först gäller det detta med att man inte vill
            anställa de svaga grupperna på grund av det här. Jag tycker återigen
            att Gullan Lindblad har ett ansvar som riksdagsledamot i Sveriges
            riksdag. Försäkringskassan har nämligen regler om att just grupper
            som ofta är sjuka kan undantas från detta system med sjuklön.
            Vi skall inte sprida en falsk bild. Då gör vi det bara värre än
            vad det är för dessa människor.
          </note>
          <note>
            De som ofta är sjuka har det tillräckligt svårt utan att vi skall
            föra ut en osann bild av hur det ser ut.
          </note>
          <note>
            Sedan gäller det handlarna i Värmland. Jag tycker att Gullan
            Lindblad skall skriva ett brev till dem och berätta vad den socialdemokratiska
            regeringen har gjort. Den socialdemokratiska regeringen har medverkat
            till att dessa företagare i Värmland har fått en kraftigt sänkt
            ränta på sitt varulager. Räntan på det kapital som är bundet ute
            i lagret och i butiken har mer än halverats. Dessa företagare
            i Värmland har fått sänkta arbetsgivaravgifter och lägre skatt
            på det som blir över sedan de har arbetat och slitit hårt under
            kanske 6-7 dagar per vecka. De har fått friare anställningsformer.
            De har kunnat vidkännas en ökad detaljhandelsomsättning med ca
            4,5 % under det senaste året. Deras kunder har fått 5 % i reallöneökningar
            under det här året. Det är den högsta reallöneökningen sedan 1961.
            Sedan har det lagts bördor på dem. Det är visst mycket farliga
            ord. Det är tydligen populärt att säga att Socialdemokraterna
            lägger bördor. Dessa företagare har alltså också fått en börda,
            nämligen att de skall betala i storleksordningen 1 %
          </note>
          <note>
            mer i sin försäkring för att de skall klara av sjuklöneperioden.
          </note>
          <note>
            Jag uppmanar Gullan Lindblad att skriva det brevet till dessa
            handlare i Värmland. Jag tror faktiskt att de inser att den bördan
            är värd att bära om de tänker på den fördel som de ändå får av
            att staten ordnar till ekonomin.
          </note>
          <note>
            Rose-Marie Frebran tycker inte att vi skall lägga några bördor
            på företagen. Det var så jag uppfattade
          </note>
          <note>
            Rose-Marie Frebran. Jag har litet svårt att förstå det resonemanget.
            Vi lägger bördor på alla medborgare i
          </note>
          <note>
            Sverige: på sjuka, handikappade, arbetslösa, dem med inkomst
            av tjänst, dem med inkomst av kapital och dem med inkomst av en
            rörelse. Det där förstår faktiskt företagarna. Jag tror däremot
            att detta går att klara ut i en opinionsmätning, att det inte
            finns någon grupp som vill ställa sig upp och säga att man inte
            vill delta i saneringen av statens finanser. Jag tror inte att
            företagarna skulle säga det, inte de arbetslösa, inte de sjuka
            och heller inte löntagarna. Är det något som det finns en väldig
            samhörighet om i Sverige så är det faktiskt insikten om att gigantiska
            budgetunderskott är till skada för alla, och alla är därför beredda
            att bidra med att bära bördor.
          </note>
          <note>
            Jag tycker fortfarande att det är litet kusligt att en riksdagsledamot
            i Sveriges riksdag står här och säger att riksdagen mot sin egen
            vilja har röstat igenom ett förslag. Det är verkligen att ge Bo
            Holmström draghjälp i sina TV-program. Jag gillar inte det.
          </note>
          <note>
            Jag skulle gärna vilja svara på Eskil Erlandssons fråga, men
            detta är ju, precis som Eskil Erlandsson säger, fråga om en beredningsprocess,
            och jag har inte diskuterat med det ansvariga statsrådet vid vilken
            tidpunkt detta skall läggas fram. Jag kommer att bevaka att det
            som finns redogjort också blir genomfört, och jag har också ambitionen
            och förhoppningen att vi skall kunna göra det rätt snabbt.
          </note>
          <note type="speaker">
            Anf. 36 GULLAN LINDBLAD (m):
          </note>
          <note>
            Fru talman! Om det gläder näringsministern lovar jag i varje
            fall att sända en kopia av den här interpellationsdebatten till
            brevskrivarna.
          </note>
          <note>
            När näringsministern talar låter det som om vi levde i den bästa
            av världar, men jag tror inte att medborgarna riktigt känner igen
            sig. Som ett exempel kan jag nämna att vi för 20 år sedan faktiskt
            låg på andra plats i välfärdsligan i västvärlden, medan vi i dag
            ligger på sjuttonde eller artonde plats. Vi ligger alltså i botten.
            Så ser det tyvärr ut, och då hjälper inte någon skrytsamhet, näringsministern.
          </note>
          <note>
            Jag tror inte att någon av oss har spridit någon skräckpropaganda
            vad gäller ansvaret för de svaga grupperna, utan vi bara talar
            om hur det ser ut, vilka effekterna har blivit och att vi är oroliga
            över detta.
          </note>
          <note>
            De riktigt svaga grupperna är det i varje fall tre av de här
            representerade partierna som har gått hårt åt på sistone. Regeringspartiet
            har tillsammans med Centern i många frågor verkligen gått hårt
            åt de sämst ställda, och vi har från oppositionspartierna i Sveriges
            riksdag haft gemensamma reservationer mot dessa förslag.
          </note>
          <note>
            Jag är glad över att man ändå ser över effekterna, och jag vill
            fråga näringsministern: När kommer ett förslag, och när, ungefär,
            kan vi vänta oss att det träder i kraft? Ett svar på den frågan
            skulle behövas för alla dem som är oroliga. Då kanske de börjar
            våga anställa igen.
          </note>
          <note>
            Det finns faktiskt ett stort överuttag av avgifter inom sjukförsäkringen,
            så är det någon som har gott om pengar är det näringsministern.
            Ett litet tips: Ta litet grand av de pengarna och ge dem till
            småföretagen och den här försäkringen! Det var ett litet tips
            att ta vara på.
          </note>
          <note type="speaker">
            Anf. 37 Näringsminister ANDERS SUNDSTRÖM (s):
          </note>
          <note>
            Fru talman! Det är riktigt att Sverige låg kanske inte på andra
            men i varje fall på tredje plats i denna liga i mitten av 70-talet,
            efter mer än 40 år av socialdemokratiskt regerande. Sedan har
            följt nio borgerliga regeringsår och elva socialdemokratiska,
            och vi ligger numera på sjuttonde plats. Det kan kanske stämma
            till eftertanke, men det visar också hur nödvändigt det är att
            vi ökar tillväxten och gör mer för att återta den tätposition
            som vi hade i början av 70-talet.
          </note>
          <note>
            Gullan Lindblad frågade när förslaget kommer.
          </note>
          <note>
            Jag kan inte i dag svara på när förslaget kommer. Jag kan i dag
            svara på den fråga som har ställts till mig och som jag har redovisat,
            nämligen att vi nu skall se över detta. Jag har också klart uttryckt
            att jag tycker att det finns brister i förslaget, vilket också
            statsministern har gjort. Av det kan man dra slutsatsen att vi
            också vill åstadkomma en förbättring.
          </note>
          <note>
            Jag vill passa på att säga att jag kanske hade hoppats att arbetsgivarorganisationen
            och den fackliga organisationen som uppvaktade socialförsäkringsministern
            om detta tillsammans skulle ha orkat komma med ett förslag till
            finansiering, när de nu inte ville ha detta system. Jag tycker
            att det är en svaghet av dessa intresseorganisationer, som ändå
            är ganska välförsedda med pengar och utredningsresurser, att man
            orkar ena sig om en protest men däremot inte orkar ena sig om
            ett faktiskt alternativ. Det skulle gå mycket fortare om dessa
            kunniga organisationer också kunde samsas om ett alternativ, alltså
            inte bara säga nej utan också tala om hurdan finansiering man
            vill ha.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 13.47 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 38 ANDRE VICE TALMANNEN:
          </note>
          <note>
            Nu vidtar riksdagens frågestund. Följande statsråd kommer att
            delta: Försvarsminister Thage G Peterson, justitieminister Laila
            Freivalds, finansminister Erik
          </note>
          <note>
            Åsbrink, arbetsmarknadsminister Margareta Winberg, kommunikationsminister
            Ines Uusmann, kulturminister Marita Ulvskog. Försvarsminister
            Thage G Peterson besvarar såväl allmänpolitiska frågor som frågor
            inom sitt eget ansvarsområde inom regeringen. Frågorna till övriga
            statsråd förutsätts beröra deras ansvarsområden inom regeringen.
          </note>
          <note>
            Volvo Aeros nedläggning i Arboga
          </note>
          <note type="speaker">
            Anf. 39 GUNNAR HÖKMARK (m):
          </note>
          <note>
            Fru talman! Jag har en fråga till försvarsministern.
          </note>
          <note>
            För några dagar sedan hävdade försvarsministern att det inom
            Försvarsmakten och försvarsindustrin pågår en organiserad kampanj
            mot regeringen. Det är ett milt talat mycket allvarligt påstående
            som ger en bild av att det pågår en konspiration.
          </note>
          <note>
            Mot den bakgrunden uttalade sig statsministern i denna fråga.
            Vi kan också läsa i dagens Aftonbladet att han konstaterar: Det
            finns ingen kampanj mot regeringen från Försvarsmakten.
          </note>
          <note>
            Jag skulle vilja ha besked från försvarsministern om han vidhåller
            det påstående som han tidigare i veckan spred, eller om han lika
            entydigt som statsministern tar avstånd från det. Det är viktigt
            att det blir klarhet i denna fråga. Oavsett i vilken position
            Thage
          </note>
          <note>
            G Peterson sitter i regeringen är det inte rimligt att det från
            regeringsledningen sprids en uppfattning om att det pågår konspiration,
            utan att man har något underlag för det.
          </note>
          <note type="speaker">
            Anf. 40 Försvarsminister THAGE G PETERSON (s):
          </note>
          <note>
            Fru talman! Mycket av den upprördhet och det höga tonläge vi
            sett under de senaste dagarna har utgått från de ord som Gunnar
            Hökmark nu upprepar, nämligen organiserad kampanj och konspiration.
          </note>
          <note>
            Det förhåller sig faktiskt så att jag själv aldrig har sagt att
            det är en organiserad kampanj. Jag vet inte vem som introducerade
            ordet konspiration i den här debatten. Det kanske någon hugad
            journalist eller forskare kan undersöka.
          </note>
          <note>
            I en intervju i TV på måndagskvällen sade jag: Jag vet inte om
            det är en kampanj.
          </note>
          <note>
            Hela intervjun bandades. Jag medger att jag borde ha reagerat
            direkt när TV-reportern tidigare i intervjun frågade om man hade
            organiserat en kampanj mot regeringen. Jag svarade då att man
            är ute efter att angripa regeringen. Men i TV-aktuellt senare
            på kvällen tillbakavisade jag att jag hade använt orden kampanj
            eller organiserad kampanj. Pålysare och rubriksättare har inte
            tagit hänsyn till vad jag verkligen sagt. Jag vill tillägga att
            det finns medier som klart och tydligt har sagt: Försvarsministern
            har inte använd orden kampanj och konspiration.
          </note>
          <note>
            Jag har sagt, Gunnar Hökmark, att det inte längre är fråga om
            Volvo Aero och Arboga, att det nu är ren partipolitik och att
            det här yppar sig ett bra tillfälle att komma åt regeringen.
          </note>
          <note>
            Man har i tre dagar lyckats föra debatten dithän att regeringen
            görs ansvarig både för Volvos flytt och för den uteblivna informationen
            till regeringen. Samtidigt har, vilket jag beklagar, den viktigaste
            frågan kommit i skymundan, nämligen vad som händer med jobben
            i
          </note>
          <note>
            Arboga, vad som händer med människorna, vad som händer med dem
            som är på väg att förlora sina jobb.
          </note>
          <note>
            Det är den viktigaste frågan. Dit tycker jag att vi skall föra
            debatten.
          </note>
          <note type="speaker">
            Anf. 41 GUNNAR HÖKMARK (m):
          </note>
          <note>
            Fru talman! Man kan diskutera vem som kommit med det höga tonläget.
            Thage G Peterson uttryckte sig i alla fall så pass tydligt att
            vi alla hörde det. Även statsministern hörde det och har därför
            haft anledning att ta avstånd just från detta påstående.
          </note>
          <note>
            Nu glider Thage G Peterson och verkar inte här i kammaren vilja
            ta avstånd från det han sagt och som har skapat en källa till
            misstro och osäkerhet i det svenska samhället. Mot den bakgrunden
            måste jag ställa frågan: Om inte Thage G Peterson kan ta avstånd
            ifrån ett uttalande som statsministern otvetydigt har tagit avstånd
            från, hur avser Thage G Peterson att i framtiden kunna bistå statsministern
            i hans närhet?
          </note>
          <note>
            Vilken är Thage G Petersons bedömning av sin förmåga att biträda
            regeringsledningen när han samtidigt står för en typ av ryktesspridning
            som han ännu inte tagit otvetydigt avstånd från här i kammaren?
          </note>
          <note type="speaker">
            Anf. 42 Försvarsminister THAGE G PETERSON (s):
          </note>
          <note>
            Fru talman! Jag glider inte ett dugg. Det är ett försåtligt inlägg
            som Gunnar Hökmark gör sig skyldig till. Han använder nu de ord
            som jag tagit avstånd från och som jag sagt att jag aldrig har
            sagt, nämligen organiserad kampanj och konspiration. Jag upprepar,
            fru talman, vad jag sagt. Jag har icke använt dessa ord. Men de
            har använts flitigt av andra under senare tid.
          </note>
          <note>
            Jag skall medge en sak, Gunnar Hökmark, och här tror jag att
            vi är lika goda kålsupare båda två. Jag har, liksom alla andra
            som deltagit i debatten, naturligtvis ett ansvar. Jag menar att
            jag ville reagera när man försökte sprida en felaktig bild av
            regeringens faktiska försvarsbeslut och vad det innebär. Regeringen
            utmålades ensam som syndabock.
          </note>
          <note>
            Jag är fullt medveten om att en överdriven debatt inte gynnar
            dem som riskerar sina jobb i Arboga. Dit vill jag föra debatten
            igen.
          </note>
          <note>
            För att lugna Gunnar Hökmark på en annan punkt vill jag säga
            att statsministern nu på förmiddagen har hälsat mig välkommen
            till statsberedningen på måndag. Han har t.o.m. frågat om jag
            inte kan börja på lördag morgon.
          </note>
          <note type="speaker">
            Anf. 43 GUNNAR HÖKMARK (m):
          </note>
          <note>
            Fru talman! Jag gratulerar Thage G Peterson till hans arbetstider.
          </note>
          <note>
            Det är inte det frågan handlar om. Den handlar om det som har
            väckt stor uppmärksamhet i det svenska samhället, inte beroende
            på partipolitik utan i medierna som kunde ta del av vad Thage
            G Peterson sade, och inom de delar av samhället som uttalandet
            berörde. Försvarsministern svarade nämligen på frågan om det försiggick
            en organiserad kampanj.
          </note>
          <note>
            Det är lika bra att vi rensar undan allt detta. Instäm med statsministern
            och klargör vad försvarsministern avser att göra även från sin
            nya horisont för att klargöra att ingen annan heller kan bibehålla
            denna misstanke.
          </note>
          <note type="speaker">
            Anf. 44 Försvarsminister THAGE G PETERSON (s):
          </note>
          <note>
            Fru talman! Jag vill verkligen medverka till att rensa undan
            alla missförstånd. De som känner mig från den här kammarens debatter
            har inte intryck av att jag konstruerat missförstånd. Men det
            måste ändå vara sanningen som gäller. Jag har inte använt begreppet
            "organiserad kampanj" och inte heller ordet
          </note>
          <note>
            "konspiration". Jag är nyfiken på vem som har använt ordet konspiration.
            Kanske vill någon journalist eller forskare eftersöka detta. Det
            viktiga, Gunnar Hökmark, bör väl vara att föra tillbaka debatten
            till det som gäller människorna i Arboga. Jag tror inte att
          </note>
          <note>
            Gunnar Hökmark har någon annan uppfattning än att detta är huvudfrågan.
          </note>
          <note>
            Jag tycker illa om att man tillvitar mig ord och uttryck som
            jag inte har använt. Jag erkänner att naturligtvis också jag har
            ett ansvar för att debatten har fått ett högt tonläge. Det kan
            bero på att jag gillar debatt i en demokrati. Det får inte bli
            för tyst i en demokrati, och jag har därför många gånger stuckit
            ut huvudet.
          </note>
          <note>
            Men jag har inte sagt att det har varit en organiserad kampanj
            eller att det här skulle vara fråga om någon konspiration. "Konspiration"
            är ett hårt ord, och jag reagerade väldigt starkt när jag såg
            att det fördes in i debatten.
          </note>
          <note>
            Jag håller med Gunnar Hökmark om att vi bör överge det höga tonläget
            och komma bort från missförstånden när det gäller det som har
            hänt under de senaste dagarna. I stället bör vi koncentrera våra
            insatser till det som vi alla bör hjälpas åt med, nämligen hur
            vi räddar Arboga och hjälper de människor som i dag känner sig
            förtvivlade där.
          </note>
          <note type="speaker">
            Anf. 45 MARIANNE SAMUELSSON (mp):
          </note>
          <note>
            Fru talman! Jag har en följdfråga vad gäller Arboga. Också jag
            börjar bli hjärtligt trött på tuppfäktningen herrarna emellan.
            Jag tycker att både ÖB och försvarsministern borde vara väl medvetna
            om att försvarsindustrin inte har någon stor framtid i en fredlig
            värld. Det är andra industrigrenar som behövs. Jag skulle därför
            vilja höra om försvarsministern eller någon annan i regeringen
            kan svara på om man har diskuterat möjligheterna för Arboga att
            starta t.ex. en vindkraftsindustri för att möta vårt lands faktiska
            behov av att få fram en bra energi som är hållbar på lång sikt.
            Arbogaborna har i det här fallet faktiskt väldigt mycket av kompetens
            och kunnande som skulle kunna ge dem goda möjligheter att starta
            en sådan verksamhet.
          </note>
          <note type="speaker">
            Anf. 46 Försvarsminister THAGE G PETERSON (s):
          </note>
          <note>
            Fru talman! Jag tog faktiskt upp också de här frågorna i TV-intervjun.
            Jag sade att den viktigaste frågan i hela Arboga-affären är om
            vi kan klara jobben i
          </note>
          <note>
            Arboga. Jag menar att både regeringen och Volvo här har ett ansvar.
            Jag tycker att man skall göra en ordentlig genomgång av vad som
            kan göras för att stötta
          </note>
          <note>
            Arboga men även för att diskutera om det är möjligt att bibehålla
            det civila flygmotorunderhållet i Arboga.
          </note>
          <note>
            Regeringen har under förmiddagen haft Arbogafrågan uppe till
            diskussion, och regeringen ser mycket allvarligt på den situation
            som har uppstått för människorna i Arboga och för Arboga kommun
            sedan
          </note>
          <note>
            Volvo beslutat att flytta den här verksamheten till
          </note>
          <note>
            Trollhättan. Regeringen kommer därför att tillsätta en statssekreterargrupp
            för att samordna insatserna för
          </note>
          <note>
            Arboga.
          </note>
          <note>
            Fru talman! Jag skulle önska att arbetsmarknadsministern, som
            finns med här i dag, får vidareutveckla den fråga som har kommit
            in beträffande jobben i
          </note>
          <note>
            Arboga.
          </note>
          <note type="speaker">
            Anf. 47 MARIANNE SAMUELSSON (mp):
          </note>
          <note>
            Fru talman! Detta tyder ändå på att man nu börjar agera i Arbogafrågan,
            men det är faktiskt så att Arboga kommun för flera månader sedan
            uppvaktade regeringen om den problematiska situation som man hade
            i kommunen, med det stora beroendet av försvarsindustrin och det
            framtida behovet av att ta vara på kunskap och kompetens och av
            att skapa nya industrigrenar. Jag skulle ha önskat att regeringen
            tidigare hade tillsatt den här delegationen. Då hade vi kanske
            sluppit den debatt som har uppstått om papper som inkommit eller
            inte inkommit och i stället kunnat koncentrera oss på framtidsvisionerna
            och de framtida jobb som behövs.
          </note>
          <note type="speaker">
            Anf. 48 ANDRE VICE TALMANNEN:
          </note>
          <note>
            Jag hade först tänkt låta debatten med försvarsministern bli
            avslutad och sedan släppa in de många som har frågor till arbetsmarknadsministern,
            men jag kan, om kammarens ledamöter så önskar, redan nu ge ordet
            till arbetsmarknadsministern.
          </note>
          <note type="speaker">
            Anf. 49 Arbetsmarknadsminister MARGARETA WINBERG (s):
          </note>
          <note>
            Fru talman! Jag har i detta sammanhang anledning att redovisa
            några synpunkter i ett arbetsmarknadspolitiskt perspektiv. Efter
            det att jag hade haft kontakter med kommunledning, länsledning
            och fackliga företrädare åkte jag till Arboga redan den 13 januari
            i år. Det besöket skedde mindre än en vecka efter det att vi alla,
            inklusive de anställda på Volvofabriken, hade fått reda på att
            den skulle läggas ned.
          </note>
          <note>
            Regeringen kunde självfallet inte efter så kort tid ha en plan
            för hur framtiden skulle se ut. Detta är, som försvarsministern
            sade, inte enbart en regeringsfråga, utan det handlar här om att
            olika aktörer måste samverka. Jag hade inte heller någon fabrik
            med mig i handväskan, som en del tycktes tro. Det kan för övrigt
            ingen minister eller regering ha i dessa tider.
          </note>
          <note>
            I det perspektiv som avser arbetsmarknadspolitiken - mitt fackområde
            - diskuterade vi hur våra redskap skulle kunna förstärkas, dvs.
            hur man skulle kunna arbeta med de arbetsmarknadspolitiska instrumenten,
            om det skulle hända som man då trodde, nämligen att 650 personer
            skulle bli arbetslösa.
          </note>
          <note>
            Tidigare samma dag var också statssekreteraren i
          </note>
          <note>
            Näringsdepartementet på plats och diskuterade näringspolitiska
            frågor. Det är viktigt att skilja på dessa två saker. Den näringspolitiska
            debatten fortsatte på eftermiddagen. Jag träffade också Volvos
            representant Arne Wittlöv. Vi resonerade om det beslut som
          </note>
          <note>
            Volvo hade fattat, och jag framförde då samma kritik till honom
            som jag hade framfört offentligt.
          </note>
          <note>
            Därefter övergick vårt samtal till frågan om Volvos sociala och
            ekonomiska ansvar i en situation som den här. Då lovade Volvos
            företrädare att Volvo var berett att ta ansvar socialt och ekonomiskt
            både för enskilda och för regionen. Det är ett löfte som jag i
            den uppkomna och tragiska situationen trots allt uppskattade.
          </note>
          <note>
            Jag vill säga att regeringen tar frågan om Arbogas framtid på
            största allvar. Som försvarsministern har sagt har vi i dag beslutat
            att tillsätta en statssekreterargrupp, som skall planera för fortsättningen,
            naturligtvis i samråd med företrädare för Arboga och även i dialog
            med Volvo. Vi behandlar Arboga med samma allvar som Söderhamn.
          </note>
          <note type="speaker">
            Anf. 50 GUDRUN SCHYMAN (v):
          </note>
          <note>
            Fru talman! Jag vill fortsätta diskussionen med
          </note>
          <note>
            Thage G Petersson. Det faktum att vi till följd av nedskärningar
            i det militära försvaret får uppsägningar inom försvarsindustrin
            kan inte komma som en överraskning. Jag måste säga att jag är
            förvånad över att så är förhållandet och även att det kommer som
            en överraskning för arbetsmarknadsministern. Om vi ställer om
            och gör stora förändringar inom det militära försvaret och inom
            de militära strukturerna, vilket jag tycker är alldeles utmärkt,
            måste detta också få konsekvenser för vapenindustrin och för den
            militära sektorn av industrin.
          </note>
          <note>
            Jag tycker att det är väldigt märkligt att man inte tidsmässigt
            ligger väl framme med konsekvensanalyser av förändringarna i försvaret,
            så att man ser konsekvenserna för industrin och vet hur man skall
            göra för att möta dessa på ett mycket tidigt stadium. I det här
            aktuella ärendet borde det väl, såvitt jag förstår, ha skett redan
            i höstas. Finns det flera konsekvenser av nedskärningarna som
            borde bemötas tidigt och seriöst med omställningsdiskussioner?
          </note>
          <note type="speaker">
            Anf. 51 Försvarsminister THAGE G PETERSON (s):
          </note>
          <note>
            Fru talman! Jag förstår Gudrun Schymans frågeställning. Också
            jag har mött många påståenden om försvarsbeslutets betydelse och
            om när regeringen eller regeringarna upptäckte situationen i Arboga.
            Jag har aldrig hymlat om att besparingen om 10 % inte skulle påverka
            svensk försvarsindustri. Det är självklart. Jag har i intervju
            efter intervju sedan jag blev försvarsminister sagt att om vi
            drar ned på försvaret, är det inte bara förbanden som påverkas
            utan också svensk försvarsindustri. Det är därför som vi i den
            försvarsproposition som riksdagen antog avsatte 550
          </note>
          <note>
            miljoner per år, inte för att omstrukturera försvarsindustrin
            utan för att säkerställa kompetens.
          </note>
          <note>
            Försvarsbeslutet från december kan inte ha haft någon större
            betydelse för Volvos beslut att lägga ned verksamheten i Arboga.
            Att JAS skulle introduceras i det svenska flygvapnet var känt
            av alla regeringar som har suttit sedan 1981, 1982. Då sade vi
            att vi skulle gå från Viggen till JAS. Lämnar man Viggen betyder
            det att flygunderhållet på motorerna i Viggen minskas.
          </note>
          <note>
            I går visades för övrigt i TV 4 att Volvo redan år
          </note>
          <note>
            1994 aktualiserat en flytt från Arboga till Trollhättan.
          </note>
          <note>
            Ingen är överraskad av att industrin inom försvarsområdet påverkas.
            Det har vi varit klart medvetna om under många år. Vi har också
            varit klart medvetna om situationen i försvarsindustrin. Det har
            inte kommit som någon överraskning för någon. Jag tror inte att
            någon ledamot i riksdagen tycker att det har varit överraskande
            att få det budet.
          </note>
          <note type="speaker">
            Anf. 52 GUDRUN SCHYMAN (v):
          </note>
          <note>
            Fru talman! Det blir ändå en väldigt stor överraskning för de
            människor som arbetar inom försvarsindustrin varje gång det händer
            någonting sådant, nu senast i Arboga. Det måste vara någon brist
            eller brott i kommunikationen när man inte alls är förberedd på
            den här utvecklingen utan blir tagen på sängen och undrar varför
            man inte har fått veta någonting.
          </note>
          <note>
            För att undvika sådana situationer i framtiden frågar jag: Finns
            det en framförhållning i regeringen?
          </note>
          <note>
            För ni diskussioner om omställningen av försvarsindustrin? Den
            kommer med nödvändighet att komma, eftersom vi har en annan säkerhetspolitisk
            situation, vilket rimligen borde innebära att vi använder pengarna
            till klokare saker än det militära försvaret, vilket i sin tur
            rimligen borde innebära att vi måste ställa om från militär till
            civil produktion.
          </note>
          <note>
            Denna omställningsprocess kräver att man är ute i god tid för
            att kunna bevara kompetensen. Det kräver också uppmuntran och
            stöd av en regering. Planerar ni för det?
          </note>
          <note type="speaker">
            Anf. 53 Försvarsminister THAGE G PETERSON (s):
          </note>
          <note>
            Fru talman! Det är klart att regeringen - och jag tror att det
            också gäller tidigare regeringar - liksom säkerligen riksdagen
            är fullt medveten om att neddragningen inom försvaret innebär
            att vi förlorar jobb både i förbanden och i försvarsindustrin.
            Hade riksdagen till äventyrs följt Gudrun Schymans partis förslag
            om att på sikt avveckla hela det militära försvaret hade också
            hela försvarsindustrin behövt avvecklas.
          </note>
          <note>
            Nu var riksdagen klok nog att inte följa Gudrun
          </note>
          <note>
            Schymans förslag på den punkten. Men redan 10 %
          </note>
          <note>
            påverkar försvarsindustrin. Arbogas problem kom inte som någon
            överraskning för regeringen. Det har varit känt länge. Men det
            konkreta företagsbeslutet, dvs. att man skulle fatta just det
            beslutet, kände inget statsråd till. Det har också skett en väldig
            förändring i diskussionen.
          </note>
          <note>
            Låt mig sedan tillägga följande, fru talman. När vi talar om
            Arboga skall vi komma i håg att minst hälften, kanske 60 %, av
            de anställda i dag jobbar i civil produktion som inte har med
            den militära delen att göra. Det är den delen som jag vädjar till
            Volvo, och som arbetsmarknadsministern har vädjat till Volvo,
            att lämna kvar i Arboga. Den har skapats i Arboga av människorna
            i Arboga, av kunniga och duktiga arbetare och tjänstemän samt
            företagsledning.
          </note>
          <note>
            Jag menar att den biten på något sätt tillhör Arboga. På den
            punkten avser regeringen att så småningom föra ett samtal med
            Volvo. Men man kan inte kräva att försvaret skall dras ned med
            stora belopp, Gudrun
          </note>
          <note>
            Schyman, och sedan hävda att det inte skall få någon påverkan
            på sysselsättningen. Det är klart att det kommer att få det.
          </note>
          <note type="speaker">
            Anf. 54 GUDRUN SCHYMAN (v):
          </note>
          <note>
            Fru talman! Jag och Vänsterpartiet har aldrig hävdat att en omställning
            från militär till civil verksamhet inte skulle innebära att det
            blir omställningar också på arbetsmarknaden. Vi har aldrig någonsin
            hävdat det.
          </note>
          <note>
            Skär vi ned på det militära försvaret får det självfallet konsekvenser
            för de människor som arbetar inom de områdena. Därför har vi alltid
            i våra förslag också avsatt pengar till omställning och utbildning.
            Vi har varit väldigt noga med att säga att det gäller att behålla
            kompetensen inom industrin. Kom inte med sådana dragningar! De
            går inte hem!
          </note>
          <note>
            Det är väldigt många som anser precis som jag och Vänsterpartiet
            att det är omodernt att kasta ut pengar som vi behöver till vård
            och omsorg på JAS-
          </note>
          <note>
            projekt och liknande. Den omställningen tror jag inte man kan
            utmåla som någonting löjeväckande. Den uppfattningen delas av
            väldigt många.
          </note>
          <note type="speaker">
            Anf. 55 ANDRE VICE TALMANNEN:
          </note>
          <note>
            Jag får påminna om att alla talare har rätt till enminutersanföranden.
          </note>
          <note type="speaker">
            Anf. 56 Försvarsminister THAGE G PETERSON (s):
          </note>
          <note>
            Fru talman! Det Gudrun Schyman sade om JAS
          </note>
          <note>
            var i stort sett att Gudrun Schyman nu hotar sysselsättningen
            i Linköping och underhållet i Trollhättan.
          </note>
          <note>
            Jag menar att vi skall ha ett eget starkt flygplan, och det har
            vi när vi bygger JAS. Riksdagen beslutade också om en delserie
            3.
          </note>
          <note>
            Regeringen följer självfallet utvecklingen på arbetsmarknaden.
            Det gör vår duktiga arbetsmarknadsminister, och näringsministern
            gör sina bedömningar. Den förhandsinformation vi fick om Arboga
            var ett led i den information som vi tar in från hela försvarsindustrin
            för att bedöma utvecklingen i försvarsindustrin.
          </note>
          <note>
            Det förhållande att en verkställande direktör i augusti säger
            att man har problem i Arboga kan inte innebära att man därmed
            har informerat om ett konkret företagsbeslut att lägga ned verksamheten.
            Det är en löpande information regeringen får. Jag har under hela
            försvarsbeslutsprocessen rest landet runt och fått så många varningar
            från industriledare om vad det skulle innebära om man sparade
            10 % att om de profetiorna blivit sanna hade man inte haft kvar
            en enda man eller kvinna i försvarsindustrin.
          </note>
          <note>
            Man utgår alltid från litet "mörk" information när man träffar
            regeringens representanter. Det har jag levt med inte bara som
            försvarsminister. Det levde jag i hög grad med som industriminister
            under sex år.
          </note>
          <note type="speaker">
            Anf. 57 INGBRITT IRHAMMAR (c):
          </note>
          <note>
            Fru talman! Mot bakgrund av den information vi har fått här i
            dag om tillsättande av en statssekreterargrupp med anledning av
            det svåra arbetsmarknadsläget i Arboga, och med anledning av vad
            Margareta
          </note>
          <note>
            Winbergs nyss uttalade om att man bedömer situationen i Arboga
            som lika allvarlig som den i Söderhamn, vill jag fråga försvarsministern:
            Kan statssekreterargruppen också ägna sig åt arbetsmarknadssituationen
            på andra drabbade orter, med anledning av försvarsbeslutet och
            omställningen?
          </note>
          <note>
            Jag tänker närmast på orter i mitt hemområde, nämligen i Skåne.
            Både Klippan och Ystad behöver gå vidare från avveckling av försvaret
            till utveckling på det arbetsmarknadspolitiska området.
          </note>
          <note type="speaker">
            Anf. 58 Försvarsminister THAGE G PETERSON (s):
          </note>
          <note>
            Fru talman! Den här frågan hade vi väntat på. Vi hade kanske
            inte väntat den speciellt från Ingbritt
          </note>
          <note>
            Irhammar, men vi hade väntat på frågan. Vi är väl förberedda.
            Mitt svar är: Nej, denna statssekreterargrupp skall syssla endast
            med Arboga.
          </note>
          <note type="speaker">
            Anf. 59 INGBRITT IRHAMMAR (c):
          </note>
          <note>
            Fru talman! Jag vill med anledning av det svaret fråga om regeringen
            har någon planering. Vi är från
          </note>
          <note>
            Centerpartiet själva ansvariga för försvarsbeslutet, och det
            står vi för. Men vi ser samtidigt ett behov av att vända avveckling
            till utveckling och att det kan behövas insatser för de andra
            kommunerna. Jag tänker då på Klippan, där lika många drabbas som
            nu i Söderhamn.
          </note>
          <note type="speaker">
            Anf. 60 Arbetsmarknadsminister MARGARETA WINBERG (s):
          </note>
          <note>
            Fru talman! Låt mig svara på den frågan så här.
          </note>
          <note>
            Det är klart att regeringen följer utvecklingen på de olika orterna
            runt om i Sverige. Vi använder också de arbetsmarknadspolitiska
            instrument som finns, och det har jag ansvar för. På dessa orter
            som är särskilt drabbade har i det här fallet länsarbetsnämnderna
            ögonen speciellt på detta och försöker att parera den utvecklingen.
          </note>
          <note type="speaker">
            Anf. 61 BERIT OSCARSSON (s):
          </note>
          <note>
            Fru talman! Jag heter Berit Oscarsson, och jag bor i Arboga.
            Det är min hemkommun. Jag har en man som tidigare är drabbad av
            arbetslöshet beroende på tidigare beslut. I stort sett hotas nu
            de flesta av mina grannar att bli arbetslösa. Jag kan försäkra
            er att de människorna tycker att det är viktigt att vi håller
            diskussionen till vad vi kan göra för att rädda jobben i
          </note>
          <note>
            Arboga. Det måste vara det viktiga. Att göra det till ett partipolitiskt
            käbbel eller någonting annat förstör bara för oss alla i denna
            kammare.
          </note>
          <note>
            Jag skulle vilja fråga litet grand mer konkret vad som planeras.
          </note>
          <note>
            För som försvarsministern sade är ju 50-60 % av underhålls- och
            reparationsverksamheten civil. 40-
          </note>
          <note>
            50 % är militär verksamhet. Flyttas RM 8 så finns det ändå behov
            av stöd till oss i Arboga, men det viktiga är att jobben blir
            kvar i Arboga. Jag vill fråga mer konkret: Vad är det som kommer
            och när kommer det?
          </note>
          <note type="speaker">
            Anf. 62 Arbetsmarknadsminister MARGARETA WINBERG (s):
          </note>
          <note>
            Fru talman! Det är omöjligt för regeringen att besvara den frågan
            i dag. Närmast förestående är, som försvarsministern sade, en
            diskussion med Volvo för att åtminstone tala om de civila delarna
            av företaget.
          </note>
          <note>
            Arbetsgruppen kommer att sätta i gång sitt arbete genast, och
            vi får låta dem få litet ro att sköta det innan vi utlovar det
            ena eller andra.
          </note>
          <note type="speaker">
            Anf. 63 BERIT OSCARSSON (s):
          </note>
          <note>
            Fru talman! Jag tycker att det är bra att statssekreterargruppen
            finns och att också vi får vara med. De fackliga organisationerna
            och Arboga kommun har ju arbetat med alternativa förslag. Vi har
            känt till att verksamheten med RM 8 skulle dras ned så småningom,
            och därför har man ända fram till i december månad arbetat med
            en alternativ plan: Vad gör vi när vi skall ställa om? Det är
            viktigt att vi får ytterligare stöd för att vi skall kunna bevara
            den oerhört fina kompetens som finns och ytterligare utveckla
            den civila verksamheten i Arboga.
          </note>
          <note type="speaker">
            Anf. 64 Arbetsmarknadsminister MARGARETA WINBERG (s):
          </note>
          <note>
            Fru talman! Vad Berit Oscarsson pekade på är väldigt viktigt,
            och det är skillnaden mellan 60-talet och 90-talet. Nu handlar
            det om att människor måste mobiliseras, det som vi brukar kalla
            för underifrånperspektivet. Tiden är förbi när vi kunde flytta
            fabriker och säga att regeringen kommer att placera en fabrik
            där. Nu handlar det om ett samspel mellan näringslivet, kommun-
            och länsföreträdare och staten.
          </note>
          <note>
            Självfallet skall de intressenter som finns i Arboga vara med
            i det arbete som statssekreterargruppen nu skall sätta i gång
            med.
          </note>
          <note type="speaker">
            Anf. 65 ANNIKA NORDGREN (mp):
          </note>
          <note>
            Fru talman! Jag skulle vilja vända mig till försvarsministern.
            Det är mycket som måste framstå som obegripligt i den här historien,
            både för politikerna och allmänheten. Tre saker är speciellt obegripliga.
          </note>
          <note>
            För det första: Varför är det så svårt att säga: Vi har gjort
            fel, men nu gör vi det bästa av situationen?
          </note>
          <note>
            För det andra: Nu har vi helt plötsligt fått höra att situationen
            var välkänd. Man visste självfallet vad som skulle ske i Arboga.
            Var är då handlingsplanen som borde ha gjorts, så att man hade
            sluppit stå med byxorna nere nu?
          </note>
          <note>
            För det tredje: Naturligtvis visste vi om att situationen skulle
            uppstå. Jag och försvarsministern kan gemensamt glädja oss åt
            den minskande vapenindustrimarknaden. Men varför skall statssekreterargruppen
            i så fall enbart se över detta fall? Vi kommer att se många fler
            exempel på sådana här konsekvenser senare. Skall regeringen betala
            pengar för den här flytten?
          </note>
          <note>
            Kan man inte lägga dessa pengar på att utveckla kompetensen i
            Arboga i en civil rikting, i ett hållbart projekt som inte bygger
            på försvarsindustrin? Jag ser fram emot svaren från försvarsministern.
          </note>
          <note type="speaker">
            Anf. 66 Försvarsminister THAGE G PETERSON (s):
          </note>
          <note>
            Fru talman! Jag delar Annika Nordgrens uppfattning att mycket
            i den här debatten har varit helt obegripligt. Jag vill tillägga
            att hela det militära försvaret försvinner om Miljöpartiets försvarspolitik
            skulle genomföras. Då försvinner också hela försvarsindustrin.
            I sådana fall har Annika Nordgren rätt i att vi skulle få se många
            fler Arbogafall. Därför får vi andra i Sveriges riksdag hjälpas
            åt så att Miljöpartiets och
          </note>
          <note>
            Vänsterpartiets försvarsförslag inte genomförs, dels till styrka
            och gagn för Sveriges styrka, fred och oberoende, dels för att
            vi skall ha en kompetent försvarsindustri av säkerhetspolitiska
            skäl.
          </note>
          <note>
            Fru talman! Detta får bli mitt svar.
          </note>
          <note type="speaker">
            Anf. 67 ANNIKA NORDGREN (mp):
          </note>
          <note>
            Fru talman! Att påpeka vad man tycker andra har fel i gör inte
            den egna politiken så mycket bättre. Låt oss nu, som försvarsministern
            själv ville, föra en diskussion om vad vi skall göra med Arboga
            och inte om
          </note>
          <note>
            Miljöpartiets försvarspolitik. Vi har nämligen många gånger i
            riksdagen efterlyst en konkret handlingsplan med insatser för
            att kunna göra just försvarsindustrin hållbar genom att satsa
            på civil produktion. Det kan vi göra i Arboga, t.ex. genom ett
            vindkraftprojekt. Det har talats om närmare en halv miljard kronor.
            Vill regeringen lägga det på flytten och alltså betala för en
            flytt, i stället för att lägga pengarna på ett utvecklingsarbete
            i Arboga med syfte att hjälpa de personer som blir drabbade?
          </note>
          <note type="speaker">
            Anf. 68 Försvarsminister THAGE G PETERSON (s):
          </note>
          <note>
            Fru talman! Det är så oerhört lätt att säga att man skall gå
            över från militär till civil produktion. Det har jag hört under
            alla mina år i riksdagen och i regeringsarbetet. Mot bakgrund
            av svårigheterna tycker jag faktiskt att man har varit framgångsrik
            i Arboga.
          </note>
          <note>
            Någon nämnde 60 %, och jag har inte närmare kontrollerat siffran.
            Men närmare hälften av verksamheten är civil produktion, åtminstone
            till antalet sysselsatta. På det området har man varit framgångsrik,
            och jag känner med Arbogaborna när de säger att de gärna vill
            behålla det som de själva skapat i Arboga. Där har jag mina känslor,
            och på den punkten tycker jag faktiskt som de.
          </note>
          <note>
            Jag beskylls för att vara planekonom och tycka om planer. Jag
            hyser en viss kärlek till strukturplaner, det medger jag. Vi har
            genomfört många duktiga investerings- och utvecklingsprogram,
            som har betytt mycket för industri- och näringsstrukturen landet
            över. Men sådant löser inte problemen. Det viktigaste är att landets
            regering håller sig informerad om vad som planeras och sker i
            svensk försvarsindustri.
          </note>
          <note>
            Det var av det skälet som min statssekreterare
          </note>
          <note>
            Lars Rekke besökte Trollhättan. Han ville se på produktionen
            och på framtidsmöjligheterna. Det besöket har man nu gjort till
            ett angrepp på Rekke och påstår att han då blev informerad om
            ett konkret företagsbeslut. Det tillbakavisar jag. Volvo har för
            övrigt aldrig heller hävdat att man informerat några statsråd
            om det konkreta företagsbeslutet. Också där har debatten spårat
            ur på något sätt.
          </note>
          <note>
            Jag vill gärna säga det som Gunnar Hökmark och jag var överens
            om: Låt oss nu koncentrera oss på att lösa problemen för Arboga
            och lägga de övriga debatterna åt sidan.
          </note>
          <note type="speaker">
            Anf. 69 ELVER JONSSON (fp):
          </note>
          <note>
            Fru talman! Försvarsministern avslutade med att säga att vi skulle
            koncentrera oss på Arboga. Det är naturligtvis riktigt att göra
            det av flera skäl. Men jag vill påminna om att vi under det år
            som gått har fått
          </note>
          <note>
            30 000 fler människor i öppen arbetslöshet. Vi har alltså ett
            förlorat år bakom oss, då vi nu har den högsta arbetslösheten
            i modern tid. Omräknat innebär dessa tusentals nya arbetslösa
            ett Arboga varje vecka.
          </note>
          <note>
            För de enskilda människor som nu blir arbetslösa är tragiken
            naturligvis lika stor.
          </note>
          <note>
            Min fråga blir: Vilka planer har regeringen som snabbt skulle
            ge fler jobb och minska arbetslösheten?
          </note>
          <note type="speaker">
            Anf. 70 Arbetsmarknadsminister MARGARETA WINBERG (s):
          </note>
          <note>
            Fru talman! Vi har många gånger här i kammaren diskuterat det
            mer allmänna problemet med arbetslösheten. I juli lade regeringen
            fram en proposition som bestod av fyra delar: företagssatsning,
            miljösatsning, utbildningssatsning och en ny arbetsmarknadspolitik.
          </note>
          <note>
            För att sätta press på oss själva, men också på riksdagen och
            övriga aktörer, sade vi att vi kommer att gå tillbaka till riksdagen
            varje halvår med en redovisning av hur läget ser ut. Om det behövdes
            - och vi trodde redan då att det skulle behövas för att vi skulle
            kunna nå vårt mål, en halverad arbetslöshet år 2000 - skulle vi
            gå tillbaka till riksdagen med nya förslag till åtgärder.
          </note>
          <note>
            Nu i vår kommer en första uppföljning av det slaget, och då kommer
            det också att bli nya förslag till åtgärder.
          </note>
          <note type="speaker">
            Anf. 71 ARNE ANDERSSON (m):
          </note>
          <note>
            Fru talman! När man lyssnar på debatten kan man lätt tro att
            försvarsministern tror att detta är något slags blindljustring,
            för att tala i fisketermer. Nej, försvarsministern, det är helt
            fel. Ljuskäglan är klart riktad på försvarsministern, och det
            har han varit mån om att den skall vara under veckan. Jag tillhör
            nog de stackare som hade varit beredda att äta upp sin hatt på
            att Gunnar Hökmark hade rätt i vad han sade för en stund sedan.
            Nu avstår jag från det, eftersom det egentligen inte är intressant.
          </note>
          <note>
            Försvarsministern ville med sin - om försvarsministern tillåter
            - nästan bisarra vrede för ett par dagar sedan få sjabblet avseende
            rapportering till Regeringskansliet att tona ut. I detta andra
            sjabbel riktade han sig mot rikets överbefälhavare och en industriledare,
            den helt oförvitlige Arne Wittlöv i Trollhättan.
          </note>
          <note>
            Min fråga är: Hur tänker försvarsministern rehabilitera dessa
            människor, som nu av för dem helt ovidkommande orsaker råkat in
            i tjabblet?
          </note>
          <note type="speaker">
            Anf. 72 Försvarsminister THAGE G PETERSON (s):
          </note>
          <note>
            Fru talman! Den som lyssnade på Arne Anderssons fråga blir på
            det klara med två saker. För det första vill han göra frågan om
            Arbogas trygghet och framtid till partipolitiskt käbbel. För det
            andra tar han ingen hänsyn till mitt svar till Gunnar Hökmark.
          </note>
          <note>
            Mycket av upprördheten och det höga tonläget har utgått från
            orden "organiserad kampanj" och
          </note>
          <note>
            "konspiration". Det förhåller sig så att jag själv aldrig har
            sagt de orden. Vem som har introducerat ordet
          </note>
          <note>
            "konspiration" i debatten vet inte jag. Det kanske
          </note>
          <note>
            Arne Andersson kan hjälpa till att forska i.
          </note>
          <note>
            För mig gäller huvudfrågan nu att vi går tillbaka till en debatt
            om Arboga - om människorna som hotas av arbetslöshet där. Om vi
            klarar det kanske vi också klarar andra orters problem bättre.
            Därför vill jag också gärna säga till Arne Andersson att vi kan
            lugna ned oss litet. Jag erkände till Gunnar Hökmark att jag själv
            har ett ansvar för att tonläget i debatten blev högt, vilket hade
            sina förklaringar. Men nu, när både
          </note>
          <note>
            Arne Andersson och jag har sovit några nätter extra efter en
            ansträngande Sälenkonferens, kanske vi kan tala med litet mjukare
            ord.
          </note>
          <note type="speaker">
            Anf. 73 ARNE ANDERSSON (m):
          </note>
          <note>
            Fru talman! Den jovialitet som försvarsministern nu står för
            brukar han och jag kunna bjuda varandra på. Vi gör det oftast
            ganska gärna. Men den joviale minister som reste från Sälen och
            av någon anledning blev retad på hemfärden, så att han av någon
            anledning har varit arg i två dygn, kan rimligen inte kräva att
            rikets överbefälhavare och Arne Wittlöv i Trollhättan skall tycka
            att det är lika skönt att sova och glömma som försvarsministern.
          </note>
          <note>
            Ministern lämnade departementet, och skulle väl ha kunnat få
            en mer rofylld färd än en sådan här lätt schavotterande. Det tycker
            jag är dumt. Säg nu till de pojkar som det här handlar om: Det
            var väl bra tråkigt att vi skötte vårt ärende så dåligt att ni
            fick schavottera. Då kanske saken kan läggas åt sidan i och med
            det.
          </note>
          <note type="speaker">
            Anf. 74 Försvarsminister THAGE G PETERSON (s):
          </note>
          <note>
            Fru talman! Återigen vill jag säga att mediedebatten om Arboga
            har spårat ur. Jag tänker inte medverka till att ytterligare skruva
            ur den. Jag vill nu att vi i stället återgår till huvudfrågan
            som gäller att ta Arbogabornas oro på allvar.
          </note>
          <note>
            Det som jag i ett mycket lugnt samtal med direktör
          </note>
          <note>
            Wittlöv tillbakavisade var att jag inte betraktar en allmän information
            till statssekreteraren vid ett besök den 30 augusti som en information
            om ett konkret nedläggningsbeslut i Arboga.
          </note>
          <note>
            Under min tid som industriminister tog jag ofta emot styrelseordförande
            och verkställande direktörer som informerade om konkreta företagsbeslut
            - beslut som man hade fattat under eftermiddagen eller som man
            avsåg att fatta dagen efter. Dessa förde vi samtal om, och i många
            fall fick man klokt nog styrelsen att vänta någon dag eller någon
            vecka så att vi kunde föra ett lugnt och sansat samtal. Men någon
            sådan konkret information fick aldrig statsråden, och det har
            heller aldrig Volvo hävdat. Volvo har menat att den information
            som gavs till statssekreterarna i realiteten var en information
            om ett nedläggningsbeslut i Arboga.
          </note>
          <note>
            Men så upplevde inte statssekreterarna det, och jag menar att
            det inte kan vara fallet. Att sedan Försvarsmakten och FMV i sin
            information till regeringen skrev om mer konkreta nedläggningsrisker
            förtar inte mitt krav på en företagsinformation med litet ordning
            och reda.
          </note>
          <note>
            Jag har ställt frågan: Varför måste Volvo gå via
          </note>
          <note>
            Försvarsmakten och Försvarets Materielverk för att informera
            regeringen? Det måste väl vara en direktinformation.
          </note>
          <note>
            Jag vädjar än en gång till Arne Andersson: Låt oss diskutera
            sakfrågan.
          </note>
          <note type="speaker">
            Anf. 75 LARS BÄCKSTRÖM (v):
          </note>
          <note>
            Fru talman! Jag skall försöka göra som Thage G
          </note>
          <note>
            Peterson vill. Jag har några frågor som i alla fall jag tycker
            är väldigt raka.
          </note>
          <note>
            För det första: Har någon företrädare för regeringen lovat eller
            tecknat avtal om att statliga medel skall utgå till Volvo Flygmotor
            för en omstrukturering som innebär minskad verksamhet i Arboga?
          </note>
          <note>
            För det andra: Om så är fallet - med hur mycket kommer dessa
            statliga medel att utgå till Volvo Flygmotor?
          </note>
          <note>
            För det tredje: Finns det någon ekonomisk ram för statssekreterargruppen
            att arbeta med? Även om vi inte får summan kanske vi kan få veta
            om det över huvud taget finns någon ram anvisad informellt inom
            regeringskretsen.
          </note>
          <note>
            För det fjärde: Om det nu är så att omstruktureringsstöd skall
            utgå för att flytta verksamhet från
          </note>
          <note>
            Arboga till annan ort - är det teoretiskt tänkbart och möjligt
            att flytta över en del av dessa medel för att verksamhet skall
            bli kvar i Arboga?
          </note>
          <note>
            Detta var fyra, som jag tycker, ganska sakliga frågor.
          </note>
          <note type="speaker">
            Anf. 76 Försvarsminister THAGE G PETERSON (s):
          </note>
          <note>
            Fru talman! Jodå, det var fyra sakliga frågor. Men det var också
            många frågor, eftersom de fordrar detaljsvar som jag av flera
            olika skäl inte kan ge.
          </note>
          <note>
            Regeringen fattade sitt beslut den 19 december.
          </note>
          <note>
            Det innehåller bara en enda sak: det bemyndigar FMV
          </note>
          <note>
            att teckna underhållsavtal för flygplansmotorer. Men beslutet
            anger inte var underhållet skall ske och det berör heller inte
            några kostnader.
          </note>
          <note>
            Försvarsmakten och FMV har en annan uppfattning om detta, och
            det är detta som jag vill att JK
          </note>
          <note>
            skall utreda. Jag vill inte rikta kritik mot Försvarsmakten och
            Försvarets Materielverk för att de hävdar sin uppfattning. Det
            är t.o.m. mycket naturligt att de gör det. Syftet med JK:s granskning
            är att klara ut myndigheternas befogenheter i detta sammanhang.
          </note>
          <note>
            Regeringen kommer inte att skjuta till några pengar för flytten.
            Det är Försvarets Materielverk och
          </note>
          <note>
            Försvarsmakten som har den delen. Inte heller kommer det att
            tas 550 miljoner kronor av försvarspropositionens pengar för att
            finansiera detta. Det är ett missförstånd. Dessa 550 miljoner,
            som riksdagen fattade beslut om på luciadagen, skall gå till särskilda
            tekniksatsningar inom försvarsindustrin för att bevara kompetens
            och kunnande på det försvarsindustriella området. Inom försvarsindustrin
            är man mycket lycklig över att man har fått dessa pengar. De gör
            att försvarsindustrin kan fungera som en del i själva omställningsverksamheten
            till ett annat säkerhetspolitiskt läge. Vi måste alltså försäkra
            oss om att vi har en försvarsindustri som kan underhålla de mycket
            sofistikerade vapensystemen. Dessa pengar får ingen röra.
          </note>
          <note>
            De skall gå till försvarsindustrin för att bevara kompetensen
            och kunnandet - ingenting annat.
          </note>
          <note type="speaker">
            Anf. 77 LARS BÄCKSTRÖM (v):
          </note>
          <note>
            Fru talman! Det var möjligt att tolka statsrådet så här: Regeringen
            kommer inte att skjuta till pengar för flytten, men Försvarsmakten
            och Försvarets materielverk kan betala för en flytt. Det är möjligt
            att tolka honom så. Men då blir det udda! Det som statliga organ
            gör med statliga pengar må nog regeringen ha ansvar för och kontroll
            över. Så tycker nog de flesta i
          </note>
          <note>
            Sverige.
          </note>
          <note>
            Frågestunderna skall ju vara korta, men jag tycker att försvarsministern
            bör precisera om detta är en rimlig tolkning. Till sina konsekvenser
            är den nämligen inte helt rimlig.
          </note>
          <note>
            Statsrådet får ursäkta, men jag skall vara litet polemisk och
            elak. Statsrådet sade att alla har ju känt till att när man lägger
            ned Viggen och bygger upp JAS
          </note>
          <note>
            kommer det att hända någonting. Det visste ju alla.
          </note>
          <note>
            Man får nästan intrycket av att statsrådet sade: Alla visste
            om att man skulle lägga ned i Arboga, utom just statsråden. Men
            det var väl elakt tänkt.
          </note>
          <note type="speaker">
            Anf. 78 Försvarsminister THAGE G PETERSON (s):
          </note>
          <note>
            Fru talman! Lars Bäckström är inte ensam om att säga detta. Det
            är många som har hävdat det, och betygsatt statsråden på grund
            av att de inte kan ta emot information. Jag är alltså snart inte
            överraskad av någonting i den här debatten.
          </note>
          <note>
            Riksdagen fattade 1981/82 beslut om att man skulle gå över från
            Viggen till JAS. Alla måste vara medvetna om att om det svenska
            flygvapnet bara skall bestå av JAS i fortsättningen behövs det
            inget flygunderhåll på Viggen. Det är en självklarhet.
          </note>
          <note>
            Åren 1993 och 1994 beslutade företaget att man skulle koncentrera
            underhållet av JAS till Trollhättan, och det förekom vissa funderingar
            kring detta. Förvarets materielverk fick den 19 december bemyndigande
            av regeringen att sluta ett fortsatt underhållsavtal. Det är tolkningen
            av innebörden i det avtalet som diskussionen gäller, och JK skall
            försöka reda ut detta. Jag kan inte med säkerhet säga vem som
            får rätt i den diskussionen. Däremot är det min uppgift som beslutsfattare
            att hävda vad regeringen beslutade och avsåg.
          </note>
          <note>
            Försvarets materielverk kan välja två vägar när det gäller att
            få motorunderhållet utfört i Trollhättan. Det är att betala styckepris,
            att betala timersättning - och den går upp - eller att med andra
            pengar medverka till att priset blir lägre i Trollhättan. Det
            regleras i det här strukturavtalet som somliga har sagt att regeringen
            har tagit ställning till. Regeringen har inte tagit ställning
            till strukturavtalet av det skälet att det inte fanns när regeringen
            fattade beslut. Av det skälet kunde regeringen inte göra något
            ställningstagande i frågan.
          </note>
          <note type="speaker">
            Anf. 79 IRÉNE VESTLUND (s):
          </note>
          <note>
            Fru talman! Jag har delvis fått svar på min fråga om tydligheten
            när det gäller information från industrin till regeringen. Men
            egentligen är ju detta en större principiell fråga. Anser industrin,
            och i det här fallet
          </note>
          <note>
            Volvo, att i och med att man går upp och talar med t.ex. en statssekreterare
            så har man fullgjort sina skyldigheter att informera? Det vore
            bra om jag kunde få ytterligare ett förtydligande av detta från
            försvarsministern.
          </note>
          <note type="speaker">
            Anf. 80 Försvarsminister THAGE G PETERSON (s):
          </note>
          <note>
            Fru talman! Detta blir också i viss mån svar på en fråga som
            Lars Bäckström ställde som jag inte hann med.
          </note>
          <note>
            Ifrån Volvo, med stöd av uttalande från FMV och
          </note>
          <note>
            Försvarsmakten under senare dagar, hävdar man att regeringen
            har varit informerad genom statssekreterarens besök i Trollhättan
            den 30 augusti, genom en uppvaktning på Näringsdepartementet den
            4 oktober och genom en senare uppvaktning i november månad.
          </note>
          <note>
            Nu skedde inte dessa uppvaktningar samfällt utan det var dels
            industrin, dels Försvarsmakten, dels Försvarets materielverk.
          </note>
          <note>
            Från regeringens sida hävdar jag följande. Det förhållandet att
            man får löpande information om läget i försvarsindustrin eller
            att det framgår av ett brev från FMV och Försvarsmakten att företaget
            har vissa planer kan inte tas som intäkt för att säga att regeringen
            var informerad om det slutliga företagsbeslutet.
          </note>
          <note>
            Inget statsråd har blivit kontaktad av Volvo och inget statsråd
            har fått information om det konkreta företagsbeslutet. Det har
            inte heller Volvo hävdat. Man måste vara rättvis på den punkten.
            Volvo har inte hävdat att man har informerat statsråden. Volvo
            ansåg att det var tillräckligt med den information man gav statssekreterarna
            och den som kom via FMV och
          </note>
          <note>
            Försvarsmakten.
          </note>
          <note type="speaker">
            Anf. 81 KARIN FALKMER (m):
          </note>
          <note>
            Fru talman! Det har framgått med stor tydlighet här att den situation
            som Arbogaborna i dag befinner sig i faktiskt är ett resultat
            av det beslut som har fattats av regeringen om neddragningar av
            antalet Viggendivisioner. Jag vill vidga frågan något och ställer
            en fråga till Margareta Winberg. Ansvaret för följderna av beslut
            som fattas i regeringen och de förslag som regeringen lägger fram
            åvilar regeringen. Gör regeringen några som helst konsekvensanalyser
            när det gäller regeringens förslag på olika områden?
          </note>
          <note>
            Det är så tydligt i Arboga, och det visar vad som händer. Men
            det finns ju andra områden, t.ex. småföretagarområdet där man
            vidgar sjukförsäkringen till
          </note>
          <note>
            14 dagar och därmed slår ut arbeten. Finns det några tankar inom
            regeringen på att tillsätta en grupp som gör konsekvensanalyser
            av beslut som kommer från regeringen. Enligt min uppfattning,
            med den arbetslöshet som vi har, är det oerhört angeläget att
            detta genomförs.
          </note>
          <note type="speaker">
            Anf. 82 Arbetsmarknadsminister MARGARETA WINBERG (s):
          </note>
          <note>
            Fru talman! Det går säkert att förfina instrumenten för det här
            analysarbetet. Låt mig bara säga att det exempel som tas upp,
            som gäller den förlängda sjuklöneperioden, var ett resultat av
            den budgetsanering som vi har gjort under de två första åren.
            Det var en mycket omfattande budgetsanering - den största i modern
            historia i något land. Det var också en budgetsanering som gick
            fort. Därav följer att ett och annat misstag självfallet har begåtts.
            Olika ministrar, inklusive statsministern, har ju sagt att vi
            skall titta på det här, och det som eventuellt som har gjorts
            fel får vi se över.
          </note>
          <note type="speaker">
            Anf. 83 BARBRO HIETALA NORDLUND (s):
          </note>
          <note>
            Fru talman! Det var ett misstag. Jag ville försäkra mig om att
            jag skulle få ordet när det blir dags att ställa en fråga till
            kommunikationsministern.
          </note>
          <note type="speaker">
            Anf. 84 ANDRE VICE TALMANNEN:
          </note>
          <note>
            Jag signalerade och frågade om den hörde till den här frågan.
            Det gäller att hålla reda på det.
          </note>
          <note>
            Neddragningarna inom Tullen
          </note>
          <note type="speaker">
            Anf. 85 MICHAEL STJERNSTRÖM (kd):
          </note>
          <note>
            Fru talman! Under våren 1995 beslutade en majoritet i den här
            kammaren bestående av socialdemokrater och miljöpartister om kraftiga
            neddragningar av tullverksamheten för budgetåret 1995/96. I samband
            med det här beslutet beställde riksdagen en skyndsam utvärdering
            av effekterna av den kraftiga neddragningen inom Tullverket. Men
            vad hände med den skyndsamma utvärderingen? Anser finansministern
            att det är en skyndsam utvärdering när utredningen inte ens har
            börjat efter ett och halvt år?
          </note>
          <note type="speaker">
            Anf. 86 Finansminister ERIK ÅSBRINK (s):
          </note>
          <note>
            Fru talman! Det här en fråga som ligger inom statsrådet Östros
            ansvarsområde, och jag kan inte svara på frågan.
          </note>
          <note type="speaker">
            Anf. 87 MICHAEL STJERNSTRÖM (kd):
          </note>
          <note>
            Fru talman! Då skulle jag vilja rikta samma fråga till Thage
            G Peterson som har ansvar för det övergripande. Det här är en
            principiell fråga. Riksdagen ger ett tillkännagivande här i kammaren
            och ber om en skyndsam utvärdering. Det har varit så här i flera
            olika frågor. Hur kan det komma sig att det har gått över ett
            och ett halvt år, snart två år, sedan riksdagen fattar beslut
            om en skyndsam utvärdering och beställer detta av regeringen.
            Varför är regeringen så senfärdig? När kommer utredningen om Tullens
            verksamhet och effekterna av detta att starta, och när skall den
            vara klar? Kan vi få ett besked på den punkten?
          </note>
          <note type="speaker">
            Anf. 88 Försvarsminister THAGE G PETERSON (s):
          </note>
          <note>
            Fru talman! Nej, jag hänvisar till finansministerns svar. Vi
            har ju den ordningen för frågestunderna att vi turas om och kommer
            olika torsdagar. Därför bör frågan ställas när statsrådet Östros
            finns på plats.
          </note>
          <note>
            Som talman hävdade jag att när riksdagen hade fattat ett beslut
            fick det inte gå så värst lång tid innan riksdagen skulle få tillbaka
            ett resultat. Men som ni vet har jag avgått som talman, och då
            bör jag inte yttra mig som talman i den frågan.
          </note>
          <note>
            Postens service
          </note>
          <note type="speaker">
            Anf. 89 BARBRO HIETALA NORDLUND (s):
          </note>
          <note>
            Fru talman! Jag vill rikta en fråga till kommunikationsministern.
            I slutet av förra året ställde jag en fråga till ministern som
            gällde Postens samhällsansvar och service. Svaret jag fick då
            gav ett mycket bra besked om att en oberoende konsult skulle tillsättas
            och få i uppdrag att se över Postens ekonomi och dess möjligheter
            att även i fortsättningen erbjuda rikstäckande post- och kassaservice.
            Jag utgår nu ifrån att konsultens arbete genomförs skyndsamt.
          </note>
          <note>
            Posten AB aviserar stora sparkrav och förändringar. Redan i nästa
            vecka, den 3 februari, skall Postens regionstyrelse i Karlstad
            behandla ett förslag till ny postkontorsstruktur. För t.ex. min
            hemkommun Borlänge och grannkommunerna Falun och Ludvika innebär
            detta nedläggningar av postkontor i bostadsområden. Det blir alltså
            en försämring av service och tillgänglighet.
          </note>
          <note>
            Min fråga till kommunikationsministern är: Är det ministerns
            avsikt att konsultens arbete och den ekonomiska analysen skall
            slutföras innan drastiska förändringar i poststrukturen får beslutas
            och genomföras?
          </note>
          <note type="speaker">
            Anf. 90 Kommunikationsminister INES UUSMANN (s):
          </note>
          <note>
            Fru talman! Regeringen är lika angelägen som riksdagen om att
            vi skall ha en rikstäckande kassaservice. För att klara det har
            Posten och regeringen ett avtal som handlar om hur man skall uppfylla
            detta mål. Detta avtal gäller under 1997.
          </note>
          <note>
            När detta sedan skall omförhandlas skall vi som grund ha den
            ekonomiska genomlysning som just nu har påbörjats och som skall
            vara klar i slutet av maj eller i början av juni. Den kommer alltså
            att ligga till grund för de fortsatta diskussionerna bl.a. vad
            gäller kontorsstrukturen i Posten, men också vad gäller den långsiktiga
            ekonomiska utvecklingen och frågan om hur Posten skall klara de
            långsiktiga regionalpolitiska och sociala målen.
          </note>
          <note type="speaker">
            Anf. 91 BARBRO HIETALA NORDLUND (s):
          </note>
          <note>
            Fru talman! Det var ett dystert och ganska allvarligt besked,
            inte minst för alla dem som kommer att drabbas i Kvarnsveden,
            Forssa, Åselby, Sundborn och
          </note>
          <note>
            Slätta.
          </note>
          <note>
            Jag måste få läsa ur ministerns skriftliga frågesvar till mig
            av den 27 november förra året: Som ägare till
          </note>
          <note>
            Posten AB är vi givetvis oerhört angelägna om att de regionala
            och sociala målen uppnås även i framtiden.
          </note>
          <note>
            Det som nu förestår, om Posten fullföljer sina planer, är en
            snabb och från insyn skyddad nedmontering av regionala och sociala
            mål.
          </note>
          <note>
            Min följdfråga är då: Är det verkligen förenligt med ett aktivt
            ägaransvar att inte ingripa i tid för att förhindra en destruktiv
            utveckling?
          </note>
          <note type="speaker">
            Anf. 92 Kommunikationsminister INES UUSMANN (s):
          </note>
          <note>
            Fru talman! Jag kan försäkra Barbro Hietala
          </note>
          <note>
            Nordlund att vi följer frågan om postkontoren från vecka till
            vecka. Den genomlysning vi gör av den långsiktiga ekonomin är
            ett led i att vi gör den uppföljningen.
          </note>
          <note>
            Inom Posten har man också en diskussion om postkontorens struktur,
            och även där håller vi oss informerade. Jag förutsätter att innan
            några drastiska nedskärningar görs kommer man att informera ägaren
            ordentligt om den saken.
          </note>
          <note>
            Men vi skall också veta att grundproblemet är att vi som kunder
            använder postkontoren alltför litet. Vi använder bankomater, giroinbetalningar
            och sådant.
          </note>
          <note>
            Det är detta som är grundproblemet.
          </note>
          <note>
            8 § Svar på interpellation 1996/97:113 om svenska företagens
            konkurrenskraft
          </note>
          <note type="speaker">
            Anf. 93 Näringsminister ANDERS SUNDSTRÖM (s):
          </note>
          <note>
            Fru talman! Bertil Persson har frågat mig vilka åtgärder jag
            är beredd att vidta i syfte att stärka de svenska företagens konkurrenskraft.
          </note>
          <note>
            Bertil Persson riktar kritik mot svenskt näringsliv.
          </note>
          <note>
            Bl.a. anser han att basindustrin befinner sig på ulandsnivå.
            Ericsson, IG, JAS och ABB sägs ha misslyckats med sin produktutveckling.
            Konkurrenskraften är ett resultat av kronans fallande värde. Några
            uppfinningar av värde har inte gjorts på närmare hundra år, allt
            enligt Bertil Persson.
          </note>
          <note>
            Jag diskuterar gärna hur vi skall kunna hålla en bra konkurrenskraft
            inom svenskt näringsliv, men jag måste säga att den kritik mot
            företagsledningar och anställda som Persson för fram är djupt
            orättvis och missledande. Jag tycker också att det hade varit
            lämpligare om den kritiken förts fram till de berörda företagen,
            så att de haft möjlighet att bemöta den.
          </note>
          <note>
            Men även om Bertil Persson varit väl ovarsam med sina formuleringar
            i interpellationen till mig, tar han upp en mycket viktig fråga,
            nämligen vad regeringen kan göra för att bidra till företagens
            konkurrenskraft.
          </note>
          <note>
            En fundamental förutsättning är en sund ekonomisk politik. Vi
            strävar efter låga räntor, låg inflation, bra balans i utrikeshandeln
            och hög sysselsättning.
          </note>
          <note>
            År 1994 var Sveriges företag i ett mycket utsatt läge efter tre
            år av havererade statsfinanser, fyrfaldigat budgetunderskott,
            fördubblad statsskuld och kraftigt ökad arbetslöshet. Vid denna
            tid ifrågasatte stora aktörer på finansmarknaden statens förmåga
            att betala tillbaka sina lån. Internationella långivare förstod
            att den dåvarande borgerliga regeringen hade misslyckats med sin
            ekonomiska politik.
          </note>
          <note>
            Jämfört med då har räntorna i det närmaste halverats. Det är
            av avgörande betydelse för företag som vill investera och satsa
            på framtida utveckling. Det frigör också kapital för hushållen,
            vilket bidrar till ökad efterfrågan på hemmamarknaden.
          </note>
          <note>
            Inflationen är rekordlåg. Reallöneutvecklingen under 1996 uppgår
            till fem procentenheter. Så stor ökning har vi inte haft sedan
            1961. Det kommer också att visa sig i en ökad konsumtion. Enligt
            handelns utredningsinstitut ökade omsättningen i detaljhandeln
            med 4,5 % mellan oktober 1996 och samma månad
          </note>
          <note>
            1995.
          </note>
          <note>
            Industrin slår orderrekord, och exporten ökar kraftigt. Enligt
            Konjunkturinstitutet steg exporten av varor och tjänster med över
            6 % under 1996, och man förutspår en lika stor ökning de kommande
            två åren.
          </note>
          <note>
            Det här visar att de grundläggande byggstenarna för en bra företagsmiljö,
            som ger möjlighet till konkurrenskraftsförstärkningar, redan ligger
            på plats.
          </note>
          <note>
            Det har hela det svenska folket bidragit till genom avsevärda
            uppoffringar via de besparingar och skattehöjningar som budgetsaneringen
            krävt. I någon mån har väl också regeringen och jag som tidigare
            arbetsmarknadsminister och nu näringsminister bidragit till att
            bygga den tämligen goda statsfinansiella grund företagen kan växa
            från.
          </note>
          <note>
            Näringspolitiken syftar till att på grundval av sunda makroekonomiska
            förhållanden underlätta den strukturomvandling som är nödvändig
            för att långsiktigt upprätthålla näringslivets konkurrenskraft
            gentemot utlandet. På så sätt skall förutsättningarna för en uthållig
            ekonomisk tillväxt och ett ökande antal arbetstillfällen kunna
            skapas. Det ger landet möjlighet att upprätthålla välfärdssamhällets
            nivåer på vård, omsorg och utbildning. Välfärdssamhället kan också
            sägas vara en nödvändig grund för ett framgångsrikt och konkurrenskraftigt
            näringsliv.
          </note>
          <note>
            Av detta följer att näringspolitik inte bara är ett ansvar för
            Närings- och handelsdepartementet, utan också angår snart sagt
            alla politikområden.
          </note>
          <note>
            Jag vill i det här sammanhanget säga att jag är glad över att
            alltfler verksamma inom politiken nu är uppmärksamma på hur beroende
            offentlig sektor och fördelningspolitik är av en väl fungerande
            privat sektor och en god tillväxt i ekonomin.
          </note>
          <note>
            Näringspolitiken måste ta fasta på och understödja de tendenser
            i ekonomin som ställer nya krav på företagen. Dit hör det ökade
            behovet av kunskaper om produkter och produktionsprocesser, ny
            teknik och nya produkter, miljökrav och de krav på företagens
            organisation som internationaliseringen ställer.
          </note>
          <note>
            Jag tänker nu närmare gå in på några av de insatser som gjorts
            inom Närings- och handelsdepartementet.
          </note>
          <note>
            Jag vill först nämna att jag siktar på att inom kort, med en
            bred politisk överenskommelse i energifrågan, lägga fast de framtida
            förutsättningarna för energitillförseln.
          </note>
          <note>
            När det gäller utvecklingsbetingelserna i övrigt råder stora
            skillnader mellan olika regioner. Därför är det viktigt att besluten
            om vad som skall göras och av vem för att förbättra näringsklimatet
            flyttas närmare verkligheten. Med tanke på detta har vi initierat
            en bred samverkan i länen för att utveckla en tillväxtfrämjande
            närings- och regionalpolitik. Ett stort antal aktörer har engagerats
            för att tillsammans utarbeta förslag till regionala och lokala
            initiativ för ökad tillväxt och sysselsättning.
          </note>
          <note>
            Ett nyckelområde är villkoren för företag och företagande. Det
            handlar om kapital och service till småföretagen. De mindre företagen
            spelar som alla vet en mycket viktig roll för förnyelsen i näringslivet
            och för sysselsättningen. Därför har vi tagit initiativ till en
            rad åtgärder för att underlätta för de mindre företagen att utvecklas,
            bl.a. genom reducering av arbetsgivaravgifterna, lättnad i dubbelbeskattningen
            och förenkling av skatteregler.
          </note>
          <note>
            En annan viktig uppgift är att stärka näringslivets tekniska
            kompetens. Företagens förmåga att utnyttja ny kunskap och ny teknik
            är den främsta drivkraften för tillväxt. Inte minst de små och
            medelstora företagen måste i större utsträckning få tillgång till
            den kompetens som finns inom forskningssystemet. Jag vill därför
            främja samverkan i olika former på det regionala och lokala planet
            mellan högskolor, industriforskningsinstitut och regionala myndigheter.
            Vidare vill jag stimulera industriella utvecklingscentrum.
          </note>
          <note>
            Sådana har också regeringen beslutat om i dag på nio orter i
            Sverige.
          </note>
          <note>
            En effektiv konkurrens är en grundläggande förutsättning för
            ett tillfredsställande omvandlingstryck.
          </note>
          <note>
            Därför fortsätter vi arbetet med att skapa ett konkurrenstryck
            på den inhemska marknaden. Bl.a. pågår en översyn när det gäller
            konkurrensreglerna för livsmedelssektorn.
          </note>
          <note>
            Regeringens politik har berett väg för en förnyelse och omställning
            som stärker de svenska företagens växtkraft och konkurrensförmåga.
            Vi har lagt grunden för en uthållig tillväxt, och vi kommer att
            arbeta hårt för att förbättra näringsklimatet under den tid som
            återstår fram till nästa val, då vi räknar med att få fortsätta
            under ytterligare en period.
          </note>
          <note type="speaker">
            Anf. 94 BERTIL PERSSON (m):
          </note>
          <note>
            Fru talman! Jag ber att få tacka näringsministern för svaret.
            Jag måste dock säga att jag är bekymrad över att näringsministern
            är så obekymrad när det gäller kompetensfrågorna och den svenska
            industrin.
          </note>
          <note>
            Skall vi ha tillväxt, fordras det inte bara skattesänkningar
            och avregleringar utan också en kompetens att producera något
            som det går bra att sälja på export. Om näringsministern inte
            tror på t.ex. Mac
          </note>
          <note>
            Kinsey-rapporten, som egentligen bara godkänner kompetensen i
            den svenska lastbilsindustrin, vill jag erinra om att i senaste
            numret av Ny Teknik föll min blick omedelbart på rubriken: "Sverige
            bäst på snus och brännvin". Där redovisas NUTEK:s rapport
          </note>
          <note>
            Kvaliteten i exporten. Jag skall citera litet grand av den redovisningen:
          </note>
          <note>
            "Bland de nitton OECD-länder som Nutek undersökt tillhör Sverige
            och svensk industri de verkliga förlorarna. Sammantaget, sett
            till hela den tillverkande industrin, är det bara Norge, Grekland,
            Finland och
          </note>
          <note>
            Storbritannien som går tillbaka mer i relativ kvalitetsutveckling.
          </note>
          <note>
            För Sveriges del har detta inneburit att reallönerna halkat efter
            och levnadsstandarden sjunkit. Särskilt den privata konsumtionen
            har gått tillbaka, enligt
          </note>
          <note>
            Nutek. Exempelvis var den privata konsumtionen år 1993 bara 80
            procent av privatkonsumtionen 1970.
          </note>
          <note>
            De branscher som förlorat i marknadsandelar och relativ kvalitet
            är verkstadsindustrin, maskinindustrin, livsmedelsindustrin, elektronikindustrin
            (där Ericssons mobiltelefoner ingår), bil- och motorindustrin,
            papper och träfiberplattor."
          </note>
          <note>
            Till yttermera visso säger utredaren: "Däremot är jag tveksam
            till om en motsvarande studie om tio år skulle ge ett bättre resultat
            för svensk industri. Utvecklingen går snabbt i OECD-länderna."
          </note>
          <note>
            Det här är ganska allvarliga saker för Sverige och för näringsministern.
          </note>
          <note>
            Är inte näringsministern orolig nu när vi befinner oss i en global
            konkurrens där vi tävlar med Stillahavsasien och Nordamerika med
            deras massiva kompetenssatsningar?
          </note>
          <note>
            Är inte näringsministern orolig över att nästa kondratieffvåg,
            dvs. de produkter som har sin produktcykel framför sig, bedöms
            gälla optik, gen- och bioteknik, miljö- och solarteknik samt datakommunikation?
            Där är vi ju tämligen svaga i Sverige.
          </note>
          <note>
            Är inte näringsministern orolig över att det bara finns 7 % akademiker
            i det svenska näringslivet och att 37 % av akademikerna på den
            svenska arbetsmarknaden är födda mellan 1943 och 1952 och snart
            går i pension?
          </note>
          <note>
            Är inte näringsministern orolig över att Saab när det gäller
            planet 340 inte har fått en enda beställning under de senaste
            åren och att man när det gäller
          </note>
          <note>
            Saab 2000 bara har fått beställningar på 48 plan? 14
          </note>
          <note>
            av de beställningarna har gjorts under de senaste fem åren.
          </note>
          <note>
            Är inte näringsministern orolig för exporten och sysselsättningen?
          </note>
          <note type="speaker">
            Anf. 95 Näringsminister ANDERS SUNDSTRÖM (s):
          </note>
          <note>
            Fru talman! När jag läste interpellationen från
          </note>
          <note>
            Bertil Persson undrade jag om det var en kommunist som hade skrivit
            den. Först är det en genomgång av hur illa de svenska företagen
            skötts och hur dåligt de gått. Sedan kommer frågan: Vad gör näringsministern
            åt detta? Man skulle kunna tro att man befann sig i
          </note>
          <note>
            Moskva när man fick den frågan. Det var emellertid
          </note>
          <note>
            Bertil Persson, som väl är en varm anhängare av marknadsekonomin
            och som sjunger dess lov, som stod bakom interpellationen. Jag
            tycker att Bertil
          </note>
          <note>
            Persson tar till sådana överord att budskapet inte riktigt går
            fram.
          </note>
          <note>
            Sverige är ett land där man är väldigt van vid att leva under
            hård konkurrens. Global konkurrens är inget nytt för Sverige.
            Sverige är ju ett land som tidigt öppnade sig för konkurrens utifrån.
            Vidare är Sverige ett av de länder där exporten utgör den största
            andelen av ekonomin. Det är inte det som oroar mig.
          </note>
          <note>
            Det är klart att det finns brister i svenskt näringsliv. Framför
            allt gäller det då att den kunskapsintensiva industrin är mindre
            i Sverige jämfört med hur det är i andra jämförbara OECD-länder.
            Detta är en brist i svenskt näringsliv.
          </note>
          <note>
            När man däremot beskriver vår kapitalintensiva industri, vår
            processindustri som så oerhört dålig, måste jag säga att jag ofta
            tycker att statistiken ljuger.
          </note>
          <note>
            Om vi tittar på den kapitalintensiva industrin kan vi konstatera
            att den haft en fantastisk produktivitetsutveckling under hela
            90-talet - fullt i klass med den kunskapsintensiva industrin -
            och det gör att den också är väldigt stark. Vår export växer också
            oerhört fort, ja, snabbare än något annat lands.
          </note>
          <note>
            Jag tycker att Bertil Persson blandar oerhört många siffror för
            att måla en mycket dyster bild av svenska företag och av anställda
            vid svenska företag.
          </note>
          <note>
            Men vi har en stor och en framgångsrik export. Vi har relativt
            starka företag och vi är vana vid att leva med en hård konkurrens
            och en öppen marknad. Sverige är ett frihandelsland sedan årtionden
            tillbaka, så det här är inget nytt för Sverige.
          </note>
          <note>
            Det finns emellertid ett antal bekymmer. Viktigast är då att
            vi under ett antal år - under de senaste
          </note>
          <note>
            20 åren, kan man säga - har investerat för litet i kunskap och
            kompetens. Det håller den här regeringen på att reparera. Den
            här tjugoåriga historien är vi kollektivt ansvariga för. Vi har
            regerat under ungefär lika långa perioder var. Under perioder
            när socialdemokratin ensam regerade låg Sverige på andra och tredje
            plats i världen. Vi har således ett gemensamt ansvar här. Det
            tycker jag är viktigt, och det ingår i den näringspolitik som
            vi nu jobbar med. De 10 första miljarder som vi tog fram som reformpengar
            var faktiskt utbildningspengar. Det var 1994, när vi påbörjade
            det här arbetet. Detta är det första viktiga området.
          </note>
          <note>
            Ett andra område som är viktigt är området ny teknik. Där ligger
            Sverige väldigt långt framme. Sverige är kanske det land i världen
            som satsar mest på forskning och utveckling som andel av BNP -
            sett både till vad samhället satsar och till vad företagen satsar.
            Vi kanske inte har samordnat detta tillräckligt effektivt. Jag
            har tagit fram pengar från det reformutrymme som finns just för
            att öka överföringen av ny teknik från industriforskningsinstitut
            och från samhällsforskningsinstitut till de små och medelstora
            företagen. Det känns viktigt.
          </note>
          <note>
            Ett tredje område där det finns brister är internationaliseringen.
            Det gäller då framför allt de små företagens förmåga att jobba
            på en global marknad.
          </note>
          <note>
            Där har vi genom regeringsombildningen förändrat regeringsorganisationen
            så att vi nu har knutit ihop närings- och handelspolitiken och
            också knutit Närings- och handelsdepartementet närmare Utrikesdepartementet
            för att på det sättet bättre använda vår utrikesorganisation som
            ett handelsinstrument. Det här är tre områden där jag tycker att
            vi har gjort betydelsefulla förändringar och insatser.
          </note>
          <note type="speaker">
            Anf. 96 BERTIL PERSSON (m):
          </note>
          <note>
            Fru talman! 1970 låg Sverige på andra plats i
          </note>
          <note>
            OECD-ligan. Nu har vi ramlat ned till mellan sextonde och tjugonde
            plats - det beror litet på hur man räknar. De länder som den gången
            vid sidan av Sverige låg i topp, dvs. Schweiz, USA och Luxemburg,
            ligger fortfarande kvar i topp. Vi är ganska ensamma i den branta
            utförsbacken.
          </note>
          <note>
            Det är riktigt att vår processindustri har mycket mer datorer
            jämfört med hur det är i andra och fattigare länder, men vi säljer
            fortfarande råvarorna utan att vidareutveckla dem och utan att
            öka kompetensinnehållet särskilt nämnvärt när det gäller de produkter
            som vi lämnar ifrån oss.
          </note>
          <note>
            Vad jag saknar är spetsteknologin. Man har talat mycket om kompetensutveckling,
            men spetsteknologi är någonting speciellt, vilket - som jag upplever
            det -
          </note>
          <note>
            forsknings- och utbildningsministern inte riktigt har fattat.
            Det gäller att vara bättre än eliten. Det är precis detsamma som
            med idrotten. Det gäller att satsa på den forskning som är framgångsrik
            och som själv drar till sig internationella pengar. Det handlar
            inte om rättvisa och fördelning, som utbildningsministern talar
            om.
          </note>
          <note>
            I USA och England säger man att det finns behov av ett universitet
            med forskning per halv miljon invånare. Då skulle Sverige ha haft
            18 universitet i stället för 7. Det gäller att skapa tillräckligt
            kreativa miljöer.
          </note>
          <note>
            Internationellt avråder folk från småhögskolor. Man vill ha ställen
            där det erbjuds tvärvetenskaplig utveckling som kan ge kreativitet
            och nya produkter.
          </note>
          <note>
            Kombinationstjänster mellan industri och universitet är oerhört
            viktiga att få fram. Det har diskuterats länge, men det finns
            mycket litet konkret på det området.
          </note>
          <note>
            På Warwick-universitet i England har man varit lysande på att
            föra ut sin teknologi. Men vid universiteten och högskolorna i
            Sverige händer det faktiskt väldigt litet.
          </note>
          <note>
            Forskningsministern drar ju in pengarna både från forskningsfonderna
            och från forskningsråden. Det är klart att man blir orolig när
            man ser dessa värderingar som inte minst NUTEK ger uttryck för
            i dag.
          </note>
          <note type="speaker">
            Anf. 97 Näringsminister ANDERS SUNDSTRÖM (s):
          </note>
          <note>
            Fru talman! Jag tycker att Bertil Persson har fallit i fällan
            när det gäller att råvaruindustrin skulle vara en belastning för
            Sverige. Det är faktiskt Sveriges viktigaste tillgång och kommer
            att vara det under årtionden framöver. Det är inte alls så att
            produkterna är outvecklade. Framför allt är processerna oerhört
            avancerade.
          </note>
          <note>
            När jag var i Kina med handelsdelegationen kunde jag konstatera
            att den produkt som till synes är rätt enkel - nämligen pellets
            från gruvan i Kiruna - nu har ett så högt förädlingsvärde att
            den går att skeppa runt halva jordklotet och säljas för att användas
            i masugnarna i Kina. Jag tycker alltså att man skall lämna den
            enkla diskussionen om att basindustrierna skulle utgöra något
            slags belastning för Sverige. Jag tycker också att andan i interpellationen
            går ut på att dessa industrier har räddats genom devalvering.
            Så är det inte alls.
          </note>
          <note>
            Vi har inte haft en så snabb tillväxt av den kunskapsintensiva
            industrin, eller spetsteknologin som Bertil
          </note>
          <note>
            Persson uttrycker det, som vi hade förväntat oss. Men vi behöver
            verkligen vår basindustri.
          </note>
          <note>
            Bertil Persson sade att vi hade gått bakåt när det gällde rankningslistan.
            Jag vill påpeka att 1970 hade vi haft nästan 40 års socialdemokratiskt
            styre i det här landet. Det här fallet kan ju bero på att vi efter
            mitten av 70-talet har haft svaga regeringar som har kommit och
            gått. Oavsett om det har varit socialdemokratiska eller borgerliga
            regeringar har detta säkert inte varit till fördel för Sverige.
          </note>
          <note>
            Vad är då Bertil Perssons råd till mig? Jo, han vill att man
            skall förneka råvaran. Det rådet lyder jag inte.
          </note>
          <note>
            Sedan vill han att man skall satsa på eliten. Sverige satsar
            väldigt mycket på eliten. Vi har ju kraftigt byggt ut högskolesystemet,
            både under den förra borgerliga regeringen och nu under den socialdemokratiska
            regeringen. Statsministern sade också i sitt tal i förra veckan
            i riksdagen att han såg framför sig en ytterligare utbyggnad av
            utbildningssystemet. Det innebär att vi rätt snabbt kan ta igen
            det tapp som vi har haft under 15-20 års tid jämfört med andra
          </note>
          <note>
            OECD-länder. Detta gör vi samtidigt som vi åstadkommer en statsbudget
            i balans.
          </note>
          <note>
            Däremot har jag en helt annan uppfattning om elit och bredd än
            vad Bertil Persson har. Han nämner idrotten som exempel. Men det
            är ett ganska dåligt exempel. Sverige är en av de mest framgångsrika
            idrottsnationerna i världen sett till vår befolkning. I
          </note>
          <note>
            likhet med några andra småländer satsar vi på breddidrott. Jag
            tycker att Bertil Persson skulle forska litet grand kring detta.
            Varför har de länder som satsar så mycket på breddidrott också
            lyckats att få fram så oerhört många duktiga idrottsmän? Varför
            har nationer som har satsat brett på musik också lyckats att få
            fram så många framgångsrika musiker? Grubbla på det ett tag!
          </note>
          <note>
            Den tredje frågan gällde kombinationen av forskningsresurser.
            Hur skall vi använda dem så att de kommer närmare tillämpning
            och närmare industrin?
          </note>
          <note>
            Vi har fattat ett viktigt beslut här. Vi har genomfört en ändring
            i forskningsstiftelsernas stadgar. De forskningsstiftelser som
            förfogar över pensionspengarna kan nu samordnas med de forskningsresurser
            som finns i de olika forskningsråden. På det sättet förbättrar
            man användningen av pengarna och får ut mera av varje krona. Jag
            tror att det är bra med en sådan samordning.
          </note>
          <note type="speaker">
            Anf. 98 BERTIL PERSSON (m):
          </note>
          <note>
            Fru talman! Visst har det varit olika regeringar under nedgångsperioden.
            Det är inte detta jag är ute efter att diskutera. Men det är viktigt
            att få resultat. Vi behöver inhämta det försprång som de andra
            länderna har fått.
          </note>
          <note>
            Visst kommer vi att få leva med och leva av råvaruindustrin under
            lång tid. Det är naturligtvis väldigt bra att vi kan sälja pellets
            till Kina så att man där kan förädla den svenska malmen. Men det
            hade kanske varit bättre om vi hade förädlat den här hemma och
            kunnat sysselsätta människor i förädlingen här i Sverige.
          </note>
          <note>
            Jag vill inte alls förneka att det kan vara bra att ha basindustrier.
            Men vad vi saknar - och det medger näringsministern - är ju den
            spetsteknologi som gör så att vi kan skapa nya produkter som kan
            säljas till rejäla priser på den internationella marknaden. Vi
            skall inte bara konkurrera med låga löner och låga priser. Kan
            vi få en industri med högre förädlingsvärde och högre kompetensinnehåll
            får vi också större inkomster till landet och möjligheter att
            öka tillväxt och välfärd.
          </note>
          <note>
            Jag vill erinra om att i Sverige uppfanns den första datamaskinen,
            men vi är inte längre inne i den branschen. Maskinen hette Besk
            och stod i Stockholm. I
          </note>
          <note>
            Sverige uppfanns den platta bildskärmen. Den görs av
          </note>
          <note>
            Canon i Japan i dag. I Sverige kom det första vävnadsvänliga
            kontrastmedlet - Amipaque. Det tillverkas i Norge i dag. Det gäller
            också att ta vara på de högteknologiska produkterna.
          </note>
          <note>
            Jag tror att det är viktigt att näringsministern inriktar sig
            på att Sverige skall komma över i den produktkonkurrerande sektorn.
            Man bör inte förlita sig så mycket på den priskonkurrerande lågpris-
            och låglönesektorn.
          </note>
          <note type="speaker">
            Anf. 99 Näringsminister ANDERS SUNDSTRÖM (s):
          </note>
          <note>
            Fru talman! Efter att ha inlett i ganska frän ton mot Bertil
            Persson vill jag nu i stora delar instämma i hans senaste inlägg.
            Jag tycker att det är alldeles för mycket diskussion i Sverige
            om att man skall möta konkurrens med att bli ännu fattigare och
            på det sättet tro att det kan skapas jobb. Det finns nämligen
            ett mycket starkt samband mellan rikedom och andelen befolkning
            som har jobb. Ju rikare ett land är, desto fler människor finns
            i arbete. Ju högre löner i ett land, desto fler finns i jobb -
            förutsatt att man har råd att betala dessa löner. Den inriktningen
            gillar jag verkligen. Bort från låglöneresonemanget och in i produktkonkurrensen!
          </note>
          <note>
            Jag tycker faktiskt att vi på några områden har gjort bra saker
            under den här regeringsperioden. Vi har ökat förutsättningarna
            för spetsteknologi i den meningen att vi har ökat insatserna i
            utbildning. Vi har ökat möjligheterna att åstadkomma en hård konkurrens,
            dels genom konkurrensreglerna, dels genom medlemskapet i den europeiska
            unionen. Vi har också öppnat mot öster för att skapa en större
            hemmamarknad.
          </note>
          <note>
            Jag har kanske inte samma bild av att vi har haft en export av
            uppfinningar från Sverige. Jag tror att det kommer att bli mer
            och mer av internationell arbetsfördelning. Det kommer att bli
            allt vanligare att produkter som uppfinns någon annanstans i världen
            blir exploaterade i Sverige samtidigt som uppfinningar som kommer
            fram i Sverige blir producerade på andra ställen. Men jag har
            i grunden samma intryck som Bertil Persson, nämligen att tillväxten
            kan skapas på två sätt. För det första kan man generellt göra
            det lättare för de små företagen att växa, och där är den ekonomiska
            politiken oerhört central. För det andra kan man se till att spetsteknologin
            och kunskapsföretagen får en större andel av ekonomin. Det är
            ändå det som skapar tillväxt. Det vore väldigt bra om vi kunde
            enas om detta, för då har vi kommit någonstans med den här debatten
            i dag.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:93 om bekämpning av spritsmuggling
          </note>
          <note type="speaker">
            Anf. 100 Statsrådet THOMAS ÖSTROS (s):
          </note>
          <note>
            Fru talman! Holger Gustafsson har ställt ett antal frågor till
            justitieministern om vilka åtgärder hon avser att vidta för att
            förhindra spritsmuggling. Sålunda ifrågasätter Holger Gustafsson
            om Tullens och
          </note>
          <note>
            Polisens resurser är tillräckliga och fungerar så effektivt att
            de på ett betryggande sätt kan slå vakt om den alkoholpolitik
            som riksdagen beslutat om. Vidare undrar han om justitieministern
            är beredd att aktualisera problemet inom regeringen för att på
            så sätt möjliggöra ökade resurser så att denna typ av kriminalitet
            kan stoppas innan den fått fäste i vårt land. Slutligen undrar
            Holger Gustafsson om justitieministern är beredd att överväga
            strängare straff för de kurirer och chaufförer som deltar i verksamheten.
          </note>
          <note>
            Arbetsfördelningen inom regeringen är sådan att jag skall svara
            på denna interpellation.
          </note>
          <note>
            Jag vill till en början säga att jag ser med stort allvar på
            denna typ av brottslighet, som förutom den rena smugglingen även
            omfattar annan olovlig hantering av alkohol. Verksamheten är omfattande
            och dessutom välorganiserad. Den beslagsstatistik som har redovisats
            är alarmerande. För att bekämpa den organiserade, storskaliga
            alkoholsmugglingen har emellertid Tullverket utvecklat nya metoder
            i sin brottsbekämpande verksamhet. Detta har resulterat i att
            betydande kvantiteter alkohol har tagits i beslag.
          </note>
          <note>
            Som exempel kan jag nämna att tullen under en kortare period
            i slutet av november och i början av december i fjol genomförde
            en målinriktad kontrollinsats mot inkommande lastbilar. Under
            operationen togs
          </note>
          <note>
            35 000 liter alkohol i beslag.
          </note>
          <note>
            Regeringen gav i november 1995 Rikspolisstyrelsen, Folkhälsoinstitutet,
            Läkemedelsverket och Alkoholinspektionen i uppdrag att kartlägga
            omfattningen av och karaktären på den olovliga sprithanteringen
            samt att lämna förslag till lämpliga åtgärder för att minska denna
            verksamhet. Senare har även Generaltullstyrelsen kommit med i
            den arbetsgrupp som myndigheterna har bildat. Arbetsgruppen föreslår
            i sin nyligen avlämnade rapport en rad åtgärder för att komma
            åt den storskaliga spritsmugglingen. Sålunda anser man exempelvis
            att kontrollen bör intensifieras och att Polisen och Tullen därför
            bör tillföras extra resurser. Regeringen kommer att noggrant studera
            innehållet i rapporten och de åtgärdsförslag som lämnats. Rapporten
            remissbehandlas för närvarande. I
          </note>
          <note>
            sammanhanget kan jag nämna att regeringen tillfört
          </note>
          <note>
            Polisen särskilda resurser inom ramen för gruppens arbete. Dessa
            medel har finansierat lokala projekt i syfte att bekämpa bruket
            av sprit som är olovligen framställd eller införd.
          </note>
          <note>
            Det bör också nämnas att regeringen inom kort kommer att utvärdera
            EU-medlemskapets effekter för
          </note>
          <note>
            Tullverkets dimensionering och organisation.
          </note>
          <note>
            När det gäller Holger Gustafssons fråga om regeringen är beredd
            att överväga strängare straff för kurirer och chaufförer som deltar
            i verksamheten kan jag meddela följande.
          </note>
          <note>
            De sanktionsmöjligheter som finns i dag när det gäller den här
            typen av brott regleras i lagen
          </note>
          <note>
            (1960:418) om straff för varusmuggling och i lagen
          </note>
          <note>
            (1966:598) om kontroll av yrkesmässiga vägtransporter av mineraloljeprodukter,
            alkohol och tobak, den s.k. transportkontrollagen. Enligt varusmugglingslagen
            kan den som gör sig skyldig till smuggling av alkohol dömas till
            böter eller fängelse i högst två år och, om smugglingen bedöms
            som grov, till fängelse i lägst sex månader och högst sex år.
            Det kan i detta sammanhang nämnas att Finansdepartementet avser
            att i en nära framtid påbörja en översyn av lagstiftningen om
            varusmuggling. I samband därmed kommer givetvis också frågan om
            vilka straffsatser som skall gälla för varusmuggling att tas upp.
            I avvaktan på resultatet av denna översyn har jag inte för avsikt
            att föreslå någon ändring av de i dag gällande straffskalorna
            för smuggling av bl.a. sprit.
          </note>
          <note>
            Den tidigare nämnda transportkontrollagen infördes på förslag
            av regeringen sedan det kommit in rapporter om kontrollproblem
            avseende transporter av bl.a. alkohol.
          </note>
          <note>
            Enligt lagen, som trädde i kraft den 1 juli 1996
          </note>
          <note>
            och som ger beskattningsmyndigheten möjlighet att kontrollera
            yrkesmässiga transporter av bl.a. alkohol, finns det en möjlighet
            att påföra förare som saknar vissa handlingar en särskild sanktionsavgift.
            Lagen, som endast är av provisorisk karaktär, ses för närvarande
            över av Skatteflyktskommittén, och ett betänkande kommer att lämnas
            i vår. Efter sedvanlig remissbehandling och beredning i Regeringskansliet
            avser Finansdepartementet att utarbeta en proposition med förslag
            till en mer permanent lagstiftning på området. I detta sammanhang
            kommer givetvis även frågan om en eventuell skärpning av de gällande
            sanktionerna för de kurirer respektive chaufförer som deltar i
            spritsmuggling att tas upp.
          </note>
          <note type="speaker">
            Anf. 101 HOLGER GUSTAFSSON (kd):
          </note>
          <note>
            Fru talman! Först vill jag framföra mitt tack för svaret på min
            interpellation. Vidare vill jag passa på tillfället att uttrycka
            Kristdemokraternas och många tonårsföräldrars uppskattning för
            skatteministerns tidigare förhandlingsinsatser i Bryssel för att
            slå vakt om svenska införselbestämmelser för alkoholhaltiga drycker.
            Dessa är det mycket angeläget att slå vakt om för att bevara den
            svenska alkholpolitiken.
          </note>
          <note>
            Jag har i dag interpellerat justitieministern för att få debattera
            kriminalitet och brottsbekämpning i samband med en pågående stor
            organiserad brottslighet.
          </note>
          <note>
            Jag får emellertid debattera detta med landets skatteminister,
            vilket förvånar mig och gör mig något kritisk, inte på något sätt
            till personen Östros utan till funktionen.
          </note>
          <note>
            Som utomstående kan man få en klar bild av att regeringen främst
            ser spritsmugglingen som ett stort ekonomiskt problem - en stor
            skatteekonomisk fråga.
          </note>
          <note>
            Jag är mycket tacksam för skatteministerns engagemang, men jag
            anser att justitieministern genom sin frånvaro kryper undan sitt
            politiska ansvar för den pågående omfattande svenska kriminaliteten
            på detta område.
          </note>
          <note>
            Fru talman! Så till svaren på frågorna i interpellationen. Min
            första fråga var om Tullens och Polisens resurser är tillräckliga
            och fungerar så effektivt att de på ett betryggande sätt kan slå
            vakt om den alkoholpolitik som riksdagen har beslutat om. Skatteministerns
            svar på denna punkt är inte särskilt tydligt. Tydligt var däremot
            ett inslag i gårdagens TV-Aktuellt, som visade en undersökning
            som pekar på att Systembolagets försäljning minskar radikalt och
            att svenska tonåringar förses med lättillgänglig smuggelsprit.
            Man pekar på att beslagen under 1996 skulle ha uppgått till 480
            000 liter, vilket är sex gånger mer än under 1995. Bakom detta
            kan döljas uppemot
          </note>
          <note>
            10 miljoner liter insmugglad sprit. Därom är det naturligtvis
            litet osäkert. Vidare har inte Tullen och
          </note>
          <note>
            Polisen resurser att kontrollera alla de långtradare som organiserat
            och kriminellt förser bl.a. svenska tonåringar med billig alkohol.
          </note>
          <note>
            På min andra fråga, om extra resurser från regeringen så att
            denna typ av kriminalitet kan stoppas innan den får fotfäste i
            vårt land, svarade ministern att man har tillsatt en arbetsgrupp
            som skall kartlägga omfattningen och lägga fram förslag till åtgärder.
          </note>
          <note>
            Herr minister! Arbetsgruppen har, enligt interpellationssvaret,
            samma uppfattning som vi Kristdemokrater. Man har svarat att man
            anser att kontrollen bör intensifieras och att Polisen och Tullen
            därför bör tillföras extra resurser. Av precis dessa skäl krävde
            vi i 1997 års budget extra resurser just till Tullen. Min fråga
            till ministern är: När kommer de extra resurserna? Det är bråttom
            för många svenska familjer som har problem med den billiga spriten.
          </note>
          <note>
            På min tredje fråga, om ministern är beredd att överväga strängare
            straff för kurirer och chaufförer som deltar i verksamheten, svarade
            ministern att man är beredd att se över lagstiftningen, bl.a.
            vad avser vissa sanktionsavgifter.
          </note>
          <note>
            Jag vill erinra ministern om att det krävs mycket stora ekonomiska
            sanktioner för att de skall ha någon effekt på en marknad där
            man kan göra vinster på 2-3
          </note>
          <note>
            miljoner kronor per lastbil. Enligt min bedömning måste det handla
            om mycket kännbara fängelsestraff, om regeringen vill försvara
            den svenska alkoholpolitiken.
          </note>
          <note>
            Slutligen: Riksbanken var 1992 beredd att höja den svenska räntan
            med 500 % för att försvara den svenska kronan. Hur långt är den
            svenska regeringen beredd att gå när det gäller insatser för att
            slå vakt om svenska tonåringar och familjer som i dag hotas av
            spritmaffian?
          </note>
          <note type="speaker">
            Anf. 102 STEN ANDERSSON (m):
          </note>
          <note>
            Fru talman! Den här debatten är ytterligare ett bevis på en totalt
            misslyckad svensk alkoholpolitik.
          </note>
          <note>
            Jag blir förvånad när jag nu, liksom jag gjort i andra sammanhang,
            hör lovorden om denna alkoholpolitik.
          </note>
          <note>
            Det är nämligen inte sant.
          </note>
          <note>
            Det är ingen som tror att den minskade försäljningen hos Systembolaget
            med automatik har inneburit minskad konsumtion. Tvärtom är det,
            precis som
          </note>
          <note>
            Gustafsson säger, så att smugglingen har ökat enormt.
          </note>
          <note>
            Detsamma gäller tyvärr hembränningen. Det här vet både Östros
            och Gustafsson, men de försöker blunda för det och ändå plädera
            för en alkholpolitik som aldrig har fungerat.
          </note>
          <note>
            Statsrådet har sagt att han är med i en regeringen som skall
            minska arbetslösheten med 50 % till år
          </note>
          <note>
            2000. Jag vet en bransch där han inte har några problem, en bransch
            där sysselsättningen ökar tack vare den politik som statsrådet
            står för. Jag behöver inte nämna vilken. Både Östros och Gustafsson
            föredrar att leva kvar i ett utopia som likt alla andra utopier
            inte finns i verkligheten.
          </note>
          <note>
            Fru talman! Det är viktigt att de lagar som är beslutade av Sveriges
            riksdag skall följas. Men vi politiker måste också, om vi fattar
            beslut om lagar som vi väl vet att många medborgare struntar i
            eller inte respekterar, tänka ett varv extra. Vi borde fråga oss:
          </note>
          <note>
            Är de här lagarna verkligen nödvändiga? Är de befogade?
          </note>
          <note>
            Jag är, fru talman, en varm EU-anhängare. Men jag anser att EU
            när det gäller förmågan att hantera spritsmugglingen gått fel
            väg. Först släpper man i princip gränserna fria och då kommer
            problemen med smugglingen. Sedan beslutar man om att man skall
            ha ett organ som skall försöka stävja detta. Alla visste vad som
            skulle hända, och det hade kanske varit vettigt att vända på ordningen
            och först se till att man hade kontrollmöjligheter. Det har man
            tyvärr inte i dag.
          </note>
          <note>
            Till sist, fru talman, har jag en fråga inte till statsrådet
            utan till Holger Gustafsson. Jag läste hans interpellation, och
            där stod ett par ord som fick mig att höja på i alla fall det
            ena ögonbrynet. Det står att motivet till interpellationen är
            att stoppa den kriminella smugglingen. Innebär det att Kristdemokraterna
            har ändrat uppfattning om t.ex. husbehovssmugglingen, som kanske
            till sin numerär är väl så stor som den kriminella smugglingen
            om man med kriminell menar organiserad? Är det Kristdemokraternas
            uppfattning att man skall se mellan fingrarna med den husbehovssmuggling
            som tyvärr alltför många svenskar i dag tack vare den svenska
            alkoholpolitiken sysslar med?
          </note>
          <note type="speaker">
            Anf. 103 THOMAS JULIN (mp):
          </note>
          <note>
            Fru talman! Statsrådet Östros! Jag tycker att det är bra att
            Holger Gustafsson interpellerat om bekämpningen av spritsmuggling.
            Det är också bra att statsrådet Östros ser med stort allvar på
            den här frågan, det här problemet, och att Tullverket satsat på
            att stoppa den storskaliga spritsmugglingen.
          </note>
          <note>
            Även i Miljöpartiet är vi oroade över det stora inflödet av illegala
            varor. När det gäller spritsmugglingen anser jag att man även
            måste agera mot den småskaliga smugglingen, som totalt sett också
            bidrar med en stor mängd illegal sprit. Att åtgärda spritsmugglingen
            är viktigt av flera skäl. Det är viktigt av hälsoskäl, av brottsbekämpningsskäl
            och av ekonomiska skäl. Om Tullverket, som beskrivits tidigare,
            satsat på kontrollen på sydkusten, som är den stora inkörsporten,
            måste man även stänga bakdörren. Annars finns det ju risk att
            den illegala verksamheten bara flyttas.
          </note>
          <note>
            Jag vill därför för statsrådet beskriva Tullverkets kontrollverksamhet
            utefter Norrlandskusten.
          </note>
          <note>
            I Gävle-Sundsvallsområdet - en sträcka på 40 mil med drygt 20
            hamnar - har man en kontrollstyrka på sammanlagt 15 man. Det är
            sex man i Sundsvall och nio man i Gävle. Denna lilla grupp har
            även ansvaret för tre flygplatser med, visserligen gles, internationell
            trafik. Det handlar om flygplatserna i Sundsvall, Östersund och
            Borlänge. Vid kontrollen i Borlänge förbrukar kontrollgruppen
            i Gävle halva sin arbetstid enbart i restid.
          </note>
          <note>
            Kontrollen i detta stora område sker huvudsakligen under dagtid.
            Viss målinriktad kontroll kan även ske nattetid, men man har inte
            personal så att man kan klarar av den biten. Kontrollgruppen i
            Sundsvall tjänstgör var fjärde helg, alltså en helg av fyra. De
            andra helgerna är det i princip öppet hus. I Gävle har man tjänstgöring
            varannan helg. Kontrollen utefter detta kustavsnitt är så gles
            att jag tycker att den kan jämföras med att man bygger ett glest
            spjälstaket för att inte släppa in grannens katt på tomten. Det
            är med andra ord inte hållbart.
          </note>
          <note>
            Jag vill också tillägga att det här området trafikeras av ett
            stort antal fartyg, och vissa av dessa fartyg klassas faktiskt
            som rena spritbutiker. Det har jag hört från både polis och tullorgan.
          </note>
          <note>
            Slutligen, statsrådet: Finns det inte en uppenbar risk att staten
            genom de här besparingarna och neddragningarna på kontrollverksamheten
            förlorar mer än man sparar?
          </note>
          <note type="speaker">
            Anf. 104 Statsrådet THOMAS ÖSTROS (s):
          </note>
          <note>
            Fru talman! Jag delar både Holger Gustafssons och Thomas Julins
            syn på trafiken med illegal alkohol. Det är en allvarlig fråga.
            Det handlar naturligtvis om att upprätthålla den svenska alkoholpolitiken.
            En viktig del av denna är att vi har ett monopol som via
          </note>
          <note>
            Systembolaget står för försäljning av alkohol. Vi har höga priser,
            bl.a. på grund av alkoholbeskattningen, för att priserna faktiskt
            skall avspegla de kostnader som alkoholen för med sig i form av
            sjukvårdskostnader, social kostnader och annat. Jag tror alltså
            att vi är helt överens när det gäller själva utgångspunkten.
          </note>
          <note>
            Holger Gustafsson ifrågasatte att jag och Finansdepartementet
            har fått interpellationen. Men det är ju så att den lag vi diskuterar,
            varusmugglingslagen, ligger under Finansdepartementet, och att
            tullen är en myndighet under mitt ansvarsområde. Det är alltså
            inte alls konstigt att det är jag som svarar på denna interpellation.
          </note>
          <note>
            Den arbetsgrupp som Holger Gustafsson nämner har ju just lagt
            fram sina förslag, och dessa är ute på remiss. Det är rimligt
            att vi lyssnar runt bland kloka personer och myndigheter för att
            få synpunkter på de förslag som läggs fram. Detsamma gäller Skatteflyktskommittén,
            som antagligen kommer att föreslå skärpningar i den lag som vi
            genomförde förra året -
          </note>
          <note>
            ganska skyndsamt just på grund av att problemet är allvarligt.
            Den lagstiftning som nu gäller är provisorisk i väntan på att
            Skatteflyktskommittén i vår kommer med sina nya förslag. Jag tycker
            att detta visar att regeringen arbetar seriöst med den här frågan,
            och det är viktigt.
          </note>
          <note>
            Det är klart att det finns många verksamheter inom staten där
            man skulle önska att vi hade mer medel att tillföra. Det vet ju
            Holger Gustafsson och Thomas
          </note>
          <note>
            Julin väl. Vi har en oerhört knaper budgetsituation för staten.
            Vi har gått igenom en mycket svår budgetsaneringsprocess, och
            det har naturligtvis inneburit att många verksamheter, många transfereringar,
            har fått minskade anslag.
          </note>
          <note>
            Men det här är inte bara en resursfråga. Under tiden har också
            Tullen utvecklat sina arbetsmetoder och kunnat bli mycket bättre
            på att hantera den här typen av problem. Det ser vi i beslagsstatistiken,
            som ökar kraftigt 1996 jämfört med 1995. Tullverkets underrättelsetjänst
            har prioriterats. Man har informationsutbyte med utländska underrättelseorgan.
            Användandet av informatörer ökar, och Tullverket har också fått
            laglig rätt att ta del av information via transport- och resebolagens
            bokningsdatorer. Det har också gjort att Tullverket har fått ökade
            möjligheter att använda sig av nya metoder. Det är viktigt att
            se det också i knapra tider går att utveckla verksamheten för
            att kunna hantera detta svåra problem.
          </note>
          <note>
            Sten Andersson delar inte den åsikt som jag, Holger Gustafsson
            och Thomas Julin har om alkoholpolitiken. Det förvånar mig föga.
            Jag undrar vilken typ av alkoholpolitik Sten Andersson skulle
            föredra. Är det kraftigt sänkta alkoholskatter och total avreglering
            av alkoholmarknaden? Det skulle kanske uppskattas i en del läger.
            Men konsekvenserna, Sten Andersson, vad innebär alkoholkonsumtionen
            för sjukvårdskostnader och för sociala kostnader på grund av våld,
            misshandel och elände? Hur hanterar Sten Andersson de konsekvenserna?
          </note>
          <note>
            Det finns en ganska bred majoritet i riksdagen som ställer upp
            på de grundläggande principerna bakom alkoholpolitiken, som på
            många sätt är ett uttryck för solidaritet.
          </note>
          <note>
            Sten Andersson säger att svensk alkoholpolitik aldrig har fungerat.
            Det ställer jag inte alls upp på.
          </note>
          <note>
            Svensk alkoholpolitik har fungerat, men nu är miljön naturligtvis
            annorlunda. Internationalisering, öppna gränser och attitydförändringar
            har gjort att vi har problem att upprätthålla svensk alkoholpolitik
            i dag.
          </note>
          <note>
            Den måste moderniseras. Jag tror att attitydpåverkan är en viktig
            del i det hela, att vi säger att vi faktiskt inte accepterar bruk
            av svartsprit, att det är ett hot mot den typ av samhälle som
            vi har byggt upp. Jag tror att det finns mycket mer att göra.
            Jag skall försöka återkomma till det i nästa replik.
          </note>
          <note type="speaker">
            Anf. 105 HOLGER GUSTAFSSON (kd):
          </note>
          <note>
            Fru talman! Först vill jag vända mig till Sten Andersson. Jag
            måste säga att jag inte riktigt förstår frågan när Sten Andersson
            talar om någon slags möjlighet till husbehovssmuggling. Håller
            sig Sten Andersson med en husbehovssmuggling? Frågan gällde ju
            om vi tog avstånd från den eller inte. Jag angriper kriminaliteten
            och det kommer jag att fortsätta att göra.
          </note>
          <note>
            Jag skulle också vilja säga att det inte är särskilt mycket stöd
            för svenska tonårsfamiljer när Sten Andersson står upp för en
            sådan alkoholpolitik och kanske t.o.m. unnar sig en viss husbehovssmuggling.
            Jag vet inte om det var för egen del eller för flera andras.
          </note>
          <note>
            Min interpellation är inte ett inslag av något slags godtemplarpolitik.
            Det är ett agerande för att stå upp för svenska tonåringar och
            familjer som dagligen lider av konsekvenserna av den organiserade
            kriminaliteten. Det är vad det handlar om. Det är att stå upp
            för det svenska samhället, som skadas av en pågående maffiaverksamhet.
            Här är det viktigt att vi talar med rätt uttryck, så att människor
            förstår vad det handlar om.
          </note>
          <note>
            Vi kristdemokrater skulle gärna se att regeringen nästa torsdag,
            eller så fort det går, tar till kraftfulla resurser för att skärpa
            gränskontrollerna och för att resolut stoppa kriminaliteten vid
            den svenska gränsen.
          </note>
          <note>
            Vi skulle vilja att regeringen tillsatte en samordningsgrupp
            för att hantera de olika problem som uppstår kring den här kriminaliteten.
            Det handlar om ren brottslighet, det handlar om ekonomiska problem,
            men framför allt om de sociala konsekvenserna för de utsatta familjerna.
            Det är nödvändigt, där delar jag skatteministerns uppfattning,
            att skapa en rättsopinion som klargör för alla medborgare, också
            för Sten Andersson, att det inte går an att glorifiera detta som
            något slags smart sätt att lura staten på skattepengar.
          </note>
          <note>
            Det här handlar om grov ekonomisk brottslighet, brottslighet
            som är av maffiakaraktär, därför att den är av en sådan omfattning.
          </note>
          <note>
            Det är också viktigt att man markerar att även den som är i slutet
            av den här kedjan medverkar i den verksamheten, och att vi som
            politiker kan stå upp och ta stöten för detta.
          </note>
          <note>
            Herr minister! Är skatteministern beredd att ta upp denna kriminella
            verksamhet med sina kolleger i regeringen för att återkomma till
            riksdagen med konkreta förslag till åtgärder mycket snart? Jag
            vill också ha sagt att vi kristdemokrater kommer att fortsätta
            att bevaka denna fråga för Sveriges tonåringars och familjernas
            räkning.
          </note>
          <note type="speaker">
            Anf. 106 STEN ANDERSSON (m):
          </note>
          <note>
            Fru talman! Låt mig börja med ett exempel på en misslyckad förankring
            avseende den svenska alkoholpolitiken. I dag finns det tyvärr
            runt om i Sverige många tullstationer som av och till är obemannade.
          </note>
          <note>
            Där ligger en liten lapp där det står att man, om man har haft
            för mycket alkohol med sig, skall skicka in besked till en viss
            postadress. Jag tror att det är i
          </note>
          <note>
            Ludvika i Dalarna. Tills i går hade ännu ingen anmälan kommit
            in där någon inresande person ville tala om att han eller hon
            hade haft för mycket med sig.
          </note>
          <note>
            Det tycker jag är ett bra exempel.
          </note>
          <note>
            Jag trodde, herr Gustafsson, att det handlade om kriminell smuggling,
            dvs. organiserad smuggling, och att kd sade ja till en liten husbehovssmuggling.
            Jag skall ge ett klart besked till herr Gustafsson. Jag har säkert
            någon gång haft med mig några centiliter för mycket. Det står
            jag för.
          </note>
          <note>
            Statsrådet frågar mig vilken alkoholpolitik jag vill ha. Jo,
            jag vill ha den alkoholpolitik som fungerar i ett faktiskt fungerande
            Europa. När man i dag beskriver de fasor som skulle drabba oss
            om vi accepterar den politiken, undrar man hur industri, kultur
            o.d. kan blomstra ute i Europa med den alkoholpolitiken. Vi ville
            ju vara med i Europa. Jag tror att vi gått med därför att vi tror
            att det fungerar.
          </note>
          <note>
            Till sist vill jag säga att det är rätt att det finns en bred
            majoritet i riksdagen för alkoholpolitiken, statsrådet, men jag
            är definitivt inte lika övertygad om att den är lika bred för
            densamma utanför det här huset.
          </note>
          <note type="speaker">
            Anf. 107 THOMAS JULIN (mp):
          </note>
          <note>
            Fru talman! Jag tycker att statsrådet har en bra inställning
            till spritsmugglingen. Ändå måste jag säga att mycket av kontrollverksamheten
            är beroende av hur gott om personal man har. Det gäller även om
            man har utvecklat bra metoder för att hantera detta.
          </note>
          <note>
            Det ligger en hel del i Sten Anderssons beskrivning av hur kontrollverksamheten
            går till. Vid vissa tillfällen har man möjlighet att själv ringa
            och meddela att man har fört in för mycket. Regeln är att finns
            det tulltjänstemän på plats skall man anmäla till dem, finns det
            inte någon skall man hitta en lämplig brevlåda som tillhör tullverket
            och stoppa ett meddelande där, eller också kan man åka hem och
            inom tre dagar meddela att man fört in för mycket varor.
          </note>
          <note>
            Just den här situationen har uppstått på grund av personalinskränkningar.
            Och jag ställde mig frågande till om det är möjligt att spara
            pengar på personal:
          </note>
          <note>
            Sparar man verkligen, eller kostar inflödet av alkohol mer än
            man sparar genom att dra in personal? Vi vet att besparingen är
            mycket liten när man drar in personal inom den offentliga sektorn.
            Man måste ju väga in alla som står vid sidan om i arbetslöshetskön.
            De kostar också mycket pengar.
          </note>
          <note type="speaker">
            Anf. 108 Statsrådet THOMAS ÖSTROS (s):
          </note>
          <note>
            Fru talman! Holger Gustafsson och Thomas Julin vill ha mer resurser
            till tullen. Jag skulle också önska att det fanns en kista att
            ösa resurser ur på det sättet.
          </note>
          <note>
            Det är klart att alla angelägna verksamheter har haft en knaper
            period. Men när vi får ordning på landets ekonomi och framöver
            har god tillväxt, minskande arbetslöshet och ökade resurser, kommer
            vi också att lättare kunna prioritera olika verksamheter. Men
            i det här läget, när vi fortfarande har underskott, fortfarande
            har en bit till balans, är det ingen lätt uppgift att skrapa fram
            ytterligare medel.
          </note>
          <note>
            Samtidigt skall man ha klart för sig att tullen gör ett mycket
            bra arbete och utvecklar sitt arbete med de resurser man har.
          </note>
          <note>
            Det är inte heller så, som Sten Andersson antydde, att EU-medlemskapet
            har gjort att detta är omöjligt att kontrollera. Vi är naturligtvis
            skyldiga att tillämpa bestämmelser i EG-fördraget om fri rörlighet
            för varor. Men det är inte undantagslöst. När det gäller varor
            som kan vara ett hot för människors hälsa har vi fortfarande alla
            lagliga möjligheter att använda kontrollmetoder, och det gör tullen
            mycket framgångsrikt.
          </note>
          <note>
            Det är också det som har lett till att man har kunnat göra dessa
            stora beslag. Det är inte tillåtet att föra in sprit i långtradare
            utan vederbörliga tillstånd.
          </note>
          <note>
            Tullen har också fått möjligheter att samarbeta med skattemyndighet
            och polis på ett helt annat sätt än tidigare, tack vare den lag
            som vi mycket skyndsamt lade fram för riksdagen förra året och
            som gäller från sommaren 1996. Det innebär att man kan stoppa
            fordon på väg för att kontrollera om de har de tillstånd som krävs.
            Är det här smuggling? Vad är det för typ av verksamhet?
          </note>
          <note>
            Nu vill vi se över den lagen. Den kom till i all hast för att
            man skulle få ett redskap när det behövdes.
          </note>
          <note>
            Under våren kommer troligen förslag om skärpningar av den lagstiftningen,
            och det tror jag är ett viktigt steg att ta.
          </note>
          <note>
            Utveckling av metoder är viktigt liksom att se över lagstiftningen.
            Privat införsel är också naturligtvis en fråga som är viktig,
            men i relation till den så att säga yrkesmässiga brottsliga trafik
            som pågår med långtradare är den ett mindre problem. I den yrkesmässiga
            trafiken handlar det om väldigt stora pengar och en ekonomisk
            brottslighet av mycket stor omfattning, och den måste angripas
            med andra metoder än privatinförseln. Då handlar det också om
            traditionell underrättelseverksamhet. Det här är naturligtvis
            en organiserad verksamhet som pågår i flera olika länder.
          </note>
          <note>
            Tullen gör ett mycket bra arbete. Samarbetet mellan polis och
            skattemyndighet växer fram till någonting som kan bli väldigt
            fruktbart. Skärpningar framöver kommer att övervägas av regeringen.
            Vi ser allvarligt på denna fråga. Det gäller flera i regeringen.
          </note>
          <note>
            Det är ju socialminister Margot Wallström som ansvarar för själva
            alkoholpolitiken i stort i regeringen. Hon har startat ett arbete
            just för att påverka attityderna till hembränning, svartsprit
            och annat. För många känns detta i dag inte som en handling som
            är så farlig egentligen, och det är klart att vi måste säga ifrån.
            Det måste alla ansvarskännande medborgare göra. Det här är en
            verksamhet som hotar tonårsgrupper och människor som är på gränsen
            till att falla in i missbruk. Att vända opinionen mot bruket av
            svartsprit är en viktig åtgärd som vi alla har ett ansvar för.
          </note>
          <note type="speaker">
            Anf. 109 HOLGER GUSTAFSSON (kd):
          </note>
          <note>
            Fru talman! Sten Andersson har lämnat lokalen.
          </note>
          <note>
            Han sade att den svenska alkoholpolitiken inte är förankrad i
            svensk opinion. Det är då kanske viktigt att vi ledamöter bidrar
            till en sådan förankring på ett effektivt sätt. Jag är inte säker
            på att Sten Andersson gjorde det i sina inlägg tidigare här. Vi
            kristdemokrater kan inte se att det finns någon annan smuggling
            än den som är kriminell.
          </note>
          <note>
            Fru talman och herr minister! I all välvilja vill jag säga att
            det är viktigt att regeringen tydligt markerar och väljer väg
            och att den inte hukar för alkoholliberala marknadsintressen utan
            självklart står upp för svenska familjers räkning och de problem
            som uppstår i sammanhanget.
          </note>
          <note>
            Vi diskuterade kostnader. Ministern uttryckte att det är svårt
            att få fram kostnader. Det nämndes i går -
          </note>
          <note>
            och jag skulle gärna vilja få en kommentar till det i slutinlägget
            - att det kan handla om förluster på
          </note>
          <note>
            430 miljoner kronor per år utifrån det som nu inte beskattas.
            Det är klart att det krävs resurser för att sätta in åtgärder.
            Jag hoppas att ministern vill kommentera detta. Det handlar ju
            i väldigt många fall om att ungdomar drabbas, och i dessa fall
            är ju åtgärderna en investering för framtiden som vi inte får
            rygga för.
          </note>
          <note>
            Det tror jag att vi är medvetna om.
          </note>
          <note>
            Sänkningen av starkölsskatten är jag litet bekymrad över. Det
            kan ge ett intryck av att regeringen tvekar mellan marknad och
            ungdomar. Låt oss inte få detta bekräftat. Vi måste få en tydlighet
            i det här sammanhanget: I Sverige försvarar vi inte marknadsintressena
            utan det vi har vunnit i alkoholpolitiken.
          </note>
          <note>
            Jag vill också ha ett svar på en fråga som ställdes här i den
            tidigare frågestunden. Ministern skulle tillsätta en utredning
            i april 1995 om konsekvenserna av
          </note>
          <note>
            EU-medlemskapet. Såvitt jag vet har den inte tillkommit ännu,
            och det skulle ske skyndsamt. Hur ser ministern på detta?
          </note>
          <note type="speaker">
            Anf. 110 Statsrådet THOMAS ÖSTROS (s):
          </note>
          <note>
            Fru talman! Jag kan försäkra Holger Gustafsson att regeringen
            inte hukar i den här frågan. Jag tycker att vi har visat ganska
            klart, vilket också nämndes inledningsvis i kampen om de svenska
            införselreglerna, att vi är beredda att lägga ned mycket engagemang
            och kraft i de här frågorna.
          </note>
          <note>
            Det skall inte dölja att vi samtidigt är i behov av att modernisera
            alkoholpolitiken. Den kan inte se likadan ut som den gjorde på
            50- och 60-talen. Attityder förändras. Internationalisering och
            mycket annat påverkar naturligtvis människors attityder.
          </note>
          <note>
            Jag är för en restriktiv alkoholpolitik. Jag tycker att det är
            viktigt. Det handlar om skydd av tonåringar och av människor som
            befinner sig i gränszonen för att råka illa ut på grund av alkoholen.
            Men det skulle vara en fara för alkoholpolitiken om vi vore fullständigt
            tondöva för människors attityder. Därför måste vi modernisera
            alkoholpolitiken. Annars hamnar vi i ett läge då människor säger:
            Nej, det här vill vi inte veta av!
          </note>
          <note>
            Starkölsskatten var en sådan fråga. Vi hade och har ju en stor
            skillnad mot Danmark vad gäller priset på starköl, och vi hade
            en väldigt omfattande trafik mellan Sverige och Danmark. Det blev
            en folkrörelse att åka över sundet och köpa öl. I stället för
            att köpa öl på Systembolaget köpte man väldigt mycket öl i
          </note>
          <note>
            Danmark och bunkrade upp hemma. Det ger, inte minst för tonåringar,
            ett annat sätt att använda alkohol. Man har den tillgänglig i
            källaren, eller var man nu har den.
          </note>
          <note>
            Det hotar själva synen på alkoholpolitiken om vi stoppar huvudet
            i sanden och påstår att detta inte pågår. Vi var tvungna att reagera.
            Det var inte rimligt att ha den stora prisskillnad som vi hade,
            eftersom den gav denna folkrörelse över sundet och eftersom människor
            efter hand förlorar tilltron till alkoholpolitiken.
          </note>
          <note>
            Därför var det en riktig åtgärd att sänka starkölsskatten, menar
            jag.
          </note>
          <note>
            Vi kommer inte att huka i de här frågorna, det kan jag försäkra
            Holger Gustafsson.
          </note>
          <note>
            Överläggningen var härmed avslutad.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts den 29 januari
          </note>
          <note>
            1996/97:121 av Gudrun Lindvall (mp) till miljöministern
          </note>
          <note>
            Miljöskadade områden
          </note>
          <note>
            1996/97:122 av Chatrine Pålsson (kd) till socialministern
          </note>
          <note>
            Ädelreformen den 30 januari
          </note>
          <note>
            1996/97:123 av Maud Ekendahl (m) till justitieministern
          </note>
          <note>
            Häktena i Ängelholm och Östersund
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 4 februari.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 29 januari
          </note>
          <note>
            1996/97:231 av Marianne Jönsson (s) till kommunikationsministern
          </note>
          <note>
            Postterminalen i Hässleholm
          </note>
          <note>
            1996/97:232 av Erik Arthur Egervärn (c) till statsrådet Ylva
            Johansson
          </note>
          <note>
            Betygssystemet i skolan
          </note>
          <note>
            1996/97:233 av Lennart Fremling (fp) till statsrådet
          </note>
          <note>
            Thomas Östros
          </note>
          <note>
            Skogsavdrag vid omarrondering
          </note>
          <note>
            1996/97:234 av Agne Hansson (c) till miljöministern
          </note>
          <note>
            Flisimport
          </note>
          <note>
            1996/97:235 av Lars Stjernkvist (s) till kommunikationsministern
          </note>
          <note>
            Statlig annonsering
          </note>
          <note>
            1996/97:236 av Carina Hägg (s) till justitieministern
          </note>
          <note>
            Kriminalitet
          </note>
          <note>
            1996/97:237 av Carina Hägg (s) till justitieministern
          </note>
          <note>
            Ombudsmän
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 4 februari.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            29 januari
          </note>
          <note>
            1996/97:217 av Gullan Lindblad (m) till kommunikationsministern
          </note>
          <note>
            Tågtrafiken Karlstad-Göteborg
          </note>
          <note>
            1996/97:218 av Marietta de Pourbaix-Lundin (m) till utrikesministern
          </note>
          <note>
            Kinas tillsättning av fullmäktige i Hongkong
          </note>
          <note>
            1996/97:219 av Tuve Skånberg (kd) till arbetsmarknadsministern
          </note>
          <note>
            Byte av arbete till annan kommun
          </note>
          <note>
            1996/97:220 av Tuve Skånberg (kd) till socialministern
          </note>
          <note>
            Separationers mänskliga och ekonomiska kostnader
          </note>
          <note>
            1996/97:221 av Barbro Westerholm (fp) till socialministern
          </note>
          <note>
            Psykiatrireformen
          </note>
          <note>
            1996/97:222 av Eskil Erlandsson (c) till näringsministern
          </note>
          <note>
            Fyrverkerier
          </note>
          <note>
            1996/97:223 av Eva Zetterberg (v) till statsrådet Leif
          </note>
          <note>
            Pagrotsky
          </note>
          <note>
            Respekt för det generella förbudet mot svensk krigsmaterielexport
          </note>
          <note>
            1996/97:224 av Barbro Westerholm (fp) till socialministern
          </note>
          <note>
            Läkemedelsreformen
          </note>
          <note>
            1996/97:225 av Rolf Åbjörnsson (kd) till justitieministern
          </note>
          <note>
            Straff för överföring av hivsmitta
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 4 februari.
          </note>
          <note>
            13 § Kammaren åtskildes kl. 16.08.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 13.47 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
