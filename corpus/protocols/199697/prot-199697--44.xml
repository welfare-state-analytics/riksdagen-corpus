<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--44</head>
          <docDate when="1996-12-12">1996-12-12</docDate>
        </div>
      </front>
      <body>
        <div>
          <note>
            19.00 - 23.51
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 6 december.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Försvarsutskottets betänkande 1996/97:FöU1
          </note>
          <note>
            3 § Arbetsmarknad och arbetsliv samt ekonomisk trygghet vid arbetslöshet
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU1
          </note>
          <note>
            Arbetsmarknad och arbetsliv (prop. 1996/97:1 delvis, prop. 1996/97:5
            delvis)
          </note>
          <note>
            Arbetsmarknadsutskottets betänkande 1996/97:AU7
          </note>
          <note>
            Ekonomisk trygghet vid arbetslöshet (prop. 1996/97:1
          </note>
          <note>
            delvis)
          </note>
          <note type="speaker">
            Anf. 1 KENT OLSSON (m):
          </note>
          <note>
            Fru talman! Många är i dag djupt besvikna på den socialdemokratiska
            politiken. Många hade stora förväntningar när Socialdemokraterna
            trädde till år 1994.
          </note>
          <note>
            Vi kan nu efter cirka två och ett halvt år se resultaten av den
            socialdemokratiska politiken. Vi kan se de demonstrationer som
            görs mot politiken, och vi kan konstatera att i stort sett har
            ingenting hänt sedan hösten 1994.
          </note>
          <note>
            Inför valet 1994 hade man i valkampanjen lovat att på ett år
            fösa tillbaka den öppna arbetslösheten till
          </note>
          <note>
            5 %. Många trodde på Socialdemokraternas löfte om detta och röstade
            på Socialdemokraterna i valet 1994.
          </note>
          <note>
            Men dessa arbetslösa är i dag djupt besvikna på den socialdemokratiska
            politiken. I dag är 8 % öppet arbetslösa, och arbetslösheten har
            ökat i jämförelse med både november 1995 och november 1994.
          </note>
          <note>
            Till den öppna arbetslösheten skall läggas de som är i åtgärder.
            Totalt är 12,8 % i Sverige arbetslösa eller i åtgärd. Till detta
            skall läggas de som gått i förtidspension av arbetsmarknadspolitiska
            skäl. Närmare 1 miljon människor står alltså utanför arbetsmarknaden.
            1 miljon besvikna människor, och därtill deras anhöriga. 1 miljon
            besvikna på den socialdemokratiska politiken, och ingenting tyder
            på en bättring, snarare tvärtom.
          </note>
          <note>
            I AMS pressmeddelande den 4 december sägs:"Den höga arbetslösheten
            består. Antalet arbetslösa och personer i åtgärder har stabiliserats
            på en mycket hög nivå, och tillgången på lediga platser är fortfarande
            helt otillräcklig för att förbättra situationen för de arbetssökande."
            Under det senaste året har
          </note>
          <note>
            20 000 fler personer blivit arbetslösa. Sysselsättningen har
            sjunkit och gruppen latent arbetslösa vuxit.
          </note>
          <note>
            Så här illa ser det ut. Varför har det blivit så här?
          </note>
          <note>
            Varför har regeringen så totalt misslyckats med att minska arbetslösheten?
            Varför protesterar så många mot den socialdemokratiska politiken,
            och varför är så många djupt besvikna? Varför blir det inte fler
            jobb? Varför har den socialdemokratiska politiken blivit ett fiasko
            för landet, för företagarna och för de arbetslösa? Ordet fiasko
            är för övrigt inte bara mitt betyg på den socialdemokratiska arbetsmarknadspolitiken,
            utan även Aftonbladets. Onsdagen den 4 december kunde man i en
            stor rubrik läsa om fiaskot för den socialdemokratiska arbetsmarknadspolitiken.
          </note>
          <note>
            Låt oss nu se tillbaka i tiden och se när detta fiasko startade.
            Regeringen insåg 1994 att det var i företagen de nya jobben skulle
            skapas. Man skulle satsa på företagen, sade man, varvid man snabbt
            på fackets initiativ tog tillbaka de förändringar inom arbetsrätten
            den borgerliga fyrpartiregeringen infört. Dessa förändringar lovordades
            bland företagen, och även de socialdemokratiska företagarna lovordade
            dem, och de skapade nya jobb. Flera tusen jobb i veckan skapades
            under fyrpartiregeringens sista månader vid makten.
          </note>
          <note>
            Men det var viktigare att tillfredsställa facket än företagarna.
            Det var viktigt med facklig betalning för stöd under valkampanjen
            än med jobb. Så var det med talet om att satsa på företagen. I
            realiteten var det inget värt. Förlängd provanställningsperiod
            samt förlängda tidsbegränsade anställningar vid arbetsanhopning
            togs bort liksom förändringarna i turordningsreglerna. Samtidigt
            som man gjorde detta sade man att arbetsrättsreglerna behövde
            ändras.
          </note>
          <note>
            Man lade ned Arbetsrättskommittén men tillsatte en arbetsrättskommission
            bestående av parterna på arbetsmarknaden. Denna skulle få fram
            nya arbetsrättsregler. I denna kommission satt LO, som just tvingat
            Socialdemokraterna att ändra arbetsrättsreglerna. Hur någon kunde
            tro att denna arbetsrättskommission, med LO som svuren motståndare
            till förändringar, skulle förändra arbetsrätten är en gåta.
          </note>
          <note>
            Det gick inte heller, utan arbetsrättskommissionen havererade
            den 9 maj 1996.
          </note>
          <note>
            Senare i dag kommer de allt för små förändringar som regeringen
            lagt fram i proposition att behandlas.
          </note>
          <note>
            Det är ett steg i rätt riktning i vissa fall, men det är för
            små förändringar och för litet omfattande. Under de mer är två
            år som regeringen velat i denna fråga har tusentals människor
            gått miste om jobb, men facket har varit nöjt. Ett nöjt fack är
            tydligen viktigare för regeringen än jobb och arbetslösa.
          </note>
          <note>
            Kommer någon ihåg RAS? Det är ännu ett av regeringens misslyckanden.
            Det skulle ge 110 000 nya jobb, men gav enbart 23 000. Regeringen
            slängde ut pengar till företagen, men det hjälpte inte. Dessutom
            hade nog de flesta av dessa 23 000 jobb kommit till ändå utan
            stöd. Det var en flermiljonrullning som knappast gav något. Trots
            att företagen var emot detta genomfördes det. Det företagen ville
            ha, ändrade arbetsrättsregler, gav man dem inte. Men RAS, som
            de inte ville ha, fick de. Tala om att lyssna på företagen för
            att minska arbetslösheten!
          </note>
          <note>
            I övrigt har regeringens politik utmärkts av ryckighet och panik
            utan strategi. Olika förslag har slängts fram, det ena olyckligare
            än det andra. OTA - det lyckliga slutet, enligt Margareta Winberg
            - har hittills lyckliggjort 186 personer. 186 privatanställda
            har fått jobb som inte skall vara jobb i den offentliga sektorn.
          </note>
          <note>
            Det var den sektorn som inte skulle öka. Det var ju i företagen
            de nya jobben skulle komma.
          </note>
          <note>
            Även i övrigt har den socialdemokratiska politiken för nya jobb
            misslyckats. Man har fattat beslut om att höja skatterna med netto
            73 miljarder fram till 1998.
          </note>
          <note>
            Tror någon att höjda skatter skapar fler jobb? Tror någon att
            höjda energiskatter, höjda bensinskatter, minskade representationsavdrag
            för besök på restauranger skapar fler jobb, eller att en förtida
            kärnkraftsavveckling skapar fler jobb?
          </note>
          <note>
            Vargön Alloys och andra energislukande industrier varslar nu
            om uppsägningar på grund av regeringens politik. Det var väl fler
            jobb och inte färre som
          </note>
          <note>
            Göran Persson och Margareta Winberg ville skapa?
          </note>
          <note>
            Inte bara vi moderater utan även socialdemokratiska kommunalråd
            och fack undrar vad regeringen sysslar med. Situationen för de
            arbetslösa blir allt värre.
          </note>
          <note>
            Statsministerns löfte om att halvera den öppna arbetslösheten
            till år 2000 tror regeringen knappast själv på nu. För alla andra
            än regeringen förefaller det vara en utopi med den politik som
            regeringen nu för.
          </note>
          <note>
            Det är bara den öppna arbetslösheten som skall halveras. År 2000
            kommer fortfarande många att vara i arbetsmarknadsåtgärder. Risken
            är stor att de i åtgärder blir allt fler. Inget tyder på att regeringen
            har några åtgärder att föreslå som skapar möjligheter till jobb
            i företagen.
          </note>
          <note>
            Vi moderater har en samlad strategi för fler riktiga jobb. Den
            vilar på fyra ben: lägre skatter på arbete och företag, högkvalitativ
            kunskapstillväxt, en öppnare arbetsmarknad som utgår från den
            enskildes roll med individuella avtal och en arbetsmarknadspolitik
            som stöder de arbetslösa och öppnar möjligheter till nyanställningar
            i företagen. Vår politik är sammanhängande.
          </note>
          <note>
            Att sänkta arbetsgivaravgifter och sänkta skatter ger fler jobb
            blir fler och fler medvetna om. T.o.m.
          </note>
          <note>
            TCO, dess ordförande Inger Ohlsson och olika TCO-
          </note>
          <note>
            ekonomer är medvetna om detta.
          </note>
          <note>
            Det andra benet i vår politik utgörs av en politik för kunskap.
            Om jobben skall öka och Sveriges konkurrenskraft bli bättre måste
            grundskolan ge bättre kunskaper, liksom gymnasieskolan. Dessutom
            måste den högre utbildning ha hög kvalitet.
          </note>
          <note>
            För det tredje måste en arbetsmarknad med individuella avtal
            skapas. På dagens svenska arbetsmarknad har makten gradvis förskjutits
            till de fackliga organisationernas förmån. Det har skett på såväl
            enskilda medarbetares som på företagens bekostnad.
          </note>
          <note>
            Denna obalans är en huvudorsak till att lönebildningen inte fungerar.
            Anställningströskeln är hög för många företag, alltför hög. Det
            leder bl.a. till att de anställningar som skulle behövas inte
            kommer till stånd.
          </note>
          <note>
            Det fjärde benet i vår politik är en reformering av arbetsmarknadspolitiken
            för att stödja dem som saknar arbete. Dagens arbetsmarknadspolitik
            fungerar enligt vår mening dåligt. Den har dålig effektivitet,
            den saknar personliga incitament för den enskilde att hitta ett
            riktigt jobb. Vi anser att arbetsmarknadsutbildningen skall ges
            en klar inriktning mot att skapa arbetstillfällen. Kvalitet måste
            ersätta kvantitet. Arbetsmarknadsutbildningen skall i allt väsentligt
            genomföras tillsammans med och på företagen.
          </note>
          <note>
            Vid besök på arbetsförmedlingar runt om i Sverige hör man den
            ständiga kritiken mot regeringen att för regeringen är volymkraven
            det viktigaste, inte att resurserna sätts in på att ge möjligheter
            för förmedlingarna att hitta riktiga jobb. De olika arbetsmarknadspolitiska
            åtgärderna i dag är till stor del enbart till för att statistiskt
            gömma arbetslösheten. Att i dag tala om att ge arbetsförmedlarna
            mer tid för individuella program för de arbetslösa är ju nästan
            ett hån mot dem då mer tid och individuella program inte ger fler
            jobb utan bara en förtvivlan hos de arbetslösa. Åtgärder får ju
            inte kosta för mycket, eftersom det är viktigare med fler i åtgärder
            för statistikens skull än att försöka skaffa fram riktiga jobb.
          </note>
          <note>
            För oss moderater kommer alltid kvalitet att vara överordnat
            kvantitet. Vi ser att behovet av mer aktiva åtgärder finns framför
            allt för yngre, som ännu inte kommit in på arbetsmarknaden bl.a.
            till följd av brister i utbildning, och för äldre. Arbetsmarknadspolitiken
            måste ges en tydlig inriktning på dessa grupper.
          </note>
          <note>
            Vi förespråkar ett lärlingssystem för unga enligt följande principer.
            Lärlingen skall erbjudas både arbete och utbildning. Lärlingstiden
            bör normalt vara ett år.
          </note>
          <note>
            Lärlingssystemet bör vara öppet för ungdomar mellan
          </note>
          <note>
            20-25 år. Lärlingslön skall utgå.
          </note>
          <note>
            Över 7 % av de arbetslösa är mer än 55 år. Dessa möter ett växande
            problem på arbetsmarknaden. Vi föreslår att företagen får en återbäring
            på arbetsgivaravgiften med förslagsvis 50 % om de anställer arbetssökande
            över 55 år. Vi är övertygade om att detta kommer att ge incitament
            för företagen att anställa.
          </note>
          <note>
            Till skillnad från OTA ger detta jobb i företagen.
          </note>
          <note>
            Fru talman! Vi moderater har tydligt visat hur vi med vår politik
            får arbetslösa i arbete genom bättre villkor för företagen, mindre
            regler, mindre företagsstöd, sänkta skatter, satsningar på kunskaper
            i skolan, förändrad lönebildning, moderniserad arbetsrätt, nya
            konfliktregler med minskad makt för facket, en effektiviserad
            arbetsmarknadsutbildning med lärlingsutbildning för de unga och
            förslag på hur arbetslösheten hos de äldre skall lösas.
          </note>
          <note>
            Mot dessa förslag står regeringen och Centerpartiet med sin politik
            som med sin tvehågsenhet, konservatism, brist på nyskapande och
            förmåga till nytänkande bibehåller massarbetslösheten på en hög
            nivå. En företagsovänlig politik kan inte ge fler jobb.
          </note>
          <note>
            Läpparnas bekännelse om att stödja företagsamheten måste omvandlas
            till att reellt ge företagen bättre villkor. Endast detta ger
            fler jobb.
          </note>
          <note>
            Låt mig så säga några ord om regeringens behandling av a-kassan.
            Hela hanteringen av arbetslöshetsförsäkringen förtjänar allvarlig
            kritik. Efter upprivandet av den allmänna obligatoriska arbetslöshetsförsäkringen
            har reglerna ändrats ett stort antal gånger för att sedan ändras
            igen. Det är nu hart när omöjligt att veta vilka regler som gäller.
            Löften ges och tas tillbaka. Människor vet inte vilka regler som
            gäller.
          </note>
          <note>
            Rimliga krav på rättssäkerhet uppfylls inte. Det beslut som fattades
            i juli gäller inte, och regeringens proposition gäller inte heller.
          </note>
          <note>
            Vi moderater anser att försäkringen skall göras allmän liksom
            tidigare och inte vara ett fackligt privilegium. Men osäkerheten
            om a-kassan består, och nya förslag är tydligen att vänta till
            våren.
          </note>
          <note>
            Fru talman! Jag står naturligtvis bakom alla de moderata reservationerna,
            men nöjer mig med att yrka bifall till reservation 1 i AU:1. I
            övrigt hänvisar vi till vår politik i de särskilda yttrandena
            till AU:1 och
          </note>
          <note>
            AU:7.
          </note>
          <note>
            Låt mig som avslutning få läsa litet ur det dokument från EU
            som är en sammanfattning av 1996 års gemensamma rapport om sysselsättningen
            inför Europeiska rådets möte i Dublin. Där skriver man följande:
            De offentliga finanserna behöver konsolideras, särskilt genom
            minskade utgifter snarare än genom ökade inkomster, vilket konstaterades
            av Europeiska rådet i Florens. Dessutom är de indirekta arbetskraftskostnader
            alltför höga i många medlemsstater, särskilt på grund av socialförsäkringarna
            och en illa avvägd beskattning av olika inkomstkällor.
          </note>
          <note>
            Detta har Sverige anslutit sig till. Jag tänkte fråga
          </note>
          <note>
            Margareta Winberg om man tänker föra den politiken att minska
            de indirekta arbetskraftskostnaderna. Jag tror att det är väsentligt
            viktigare för att tillskapa jobb än ett allmänt pratande om en
            sysselsättningsunion som knappast ger några jobb.
          </note>
          <note>
            Till slut skulle jag vilja fråga Margareta Winberg:
          </note>
          <note>
            När minskar arbetslösheten? Vilka åtgärder ämnar regeringen vidta
            för att arbetslösheten skall minska?
          </note>
          <note>
            Är det så som man har sett de senaste dagarna att det är i den
            offentliga sektorn som jobben skall tillkomma i stället för i
            företagen? Man blir litet tveksam när man läser tidningsrapporterna.
            Det skulle vara trevligt att få höra Margareta Winberg utveckla
            detta. Har regeringen bytt strategi till fler offentliga jobb
            i stället för fler jobb i företagen?
          </note>
          <note type="speaker">
            Anf. 2 ELVER JONSSON (fp):
          </note>
          <note>
            Herr talman! Kampen för fler jobb och en kraftigt minskad arbetslöshet
            står överst på dagordningen för oss i Folkpartiet. Under året
            har vi presenterat en rad rapporter med konkreta åtgärder som
            skulle ge fler jobb. Vi vill satsa på en politik för fler jobb,
            och vi är övertygade om att enda chansen att få rätsida på Sveriges
            problem är att det kommer nya jobb och då framför allt jobb genom
            företagande.
          </note>
          <note>
            Socialdemokraterna har också kampen mot arbetslösheten och för
            fler jobb högt på sin lista. Men den goda ambitionen har kommit
            av sig. Det har flera orsaker, inte minst den egna tilltron till
            statliga system och att man ingriper alltför ofta i detaljer på
            arbetsmarknaden. Socialdemokraterna har i alltför hög grad varit
            bundna av vad man drivit för åsikter i vissa högre fackliga kretsar.
            Visserligen är denna allians nu i gungning, men resultatet är
            besvärande. Just nu pågår en debatt bland socialdemokrater på
            landets tidningssidor om huruvida det är brist på ledarskap.
          </note>
          <note>
            Fru talman! Det må vara hur det vill med den saken. Men ryckigheten
            i politiken, uppblåsta löften och alltfler reträtter in i dimridåerna
            talar sitt tydliga språk.
          </note>
          <note>
            Jag har flera gånger här i kammaren betonat Folkpartiets hållning
            i arbetsmarknadspolitiken och talat om att den måste vila på tre
            stadiga ben, nämligen en aktiv arbetsmarknadspolitik, ett gynnsamt
            näringslivsklimat och sunda och sanerade statsfinanser.
          </note>
          <note>
            Dessa olika ben är beroende av varandra. Det verkar som om regeringen
            har bortsett från detta samband och begränsat sig till att föra
            politik som visserligen sanerar statsfinanserna. Dessutom bemödar
            den sig om att föra en aktiv arbetsmarknadspolitik. Det som har
            saknats är det goda klimatet för näringslivet.
          </note>
          <note>
            Men, fru talman, nu skall det bli annat av det.
          </note>
          <note>
            Jag lyssnade på radionyheterna i går morse och då sades det från
            det socialdemokratiska partihögkvarteret att nu har utgått påbud
            om att det är småföretagen som skall bli de nya hjältarna. Det
            är alldeles utmärkt.
          </note>
          <note>
            Det skulle vara intressant att höra om arbetsmarknadsministern
            gör samma bedömning som sin företrädare, och för övrigt också
            skatteministern, som sades ligga bakom det djärva utspelet. Från
            liberalt håll har vi efterlyst det, och ligger det allvar bakom
            skulle det betyda mycket. Därför är det intressant att få arbetsmarknadsministerns
            bekräftelse.
          </note>
          <note>
            "Politiker kan inte skapa nya arbetstillfällen i någon större
            utsträckning, men politiker kan bana väg för nya jobb. Om detta
            inte görs, kommer arbetslösheten inte att halveras till år 2000."
            Så skrev Folkpartiledaren Maria Leissner och TCO:s ordförande
            Inger
          </note>
          <note>
            Ohlsson i en mycket uppmärksammad DN-artikel nyss. De efterlyste
            båda en mera seriös debatt då de ideologiska övertonerna kunde
            dämpas och blicken höjas. De påstod att nya jobb skapas inte genom
            teorier eller byggnader av luftslott. Nya jobb skapas genom att
            hinder undanröjs. Intressant är att allt fler efterlyser just
            nytänkande och realism i arbetsmarknadspolitiken. En väg de förordade
            var att sänka priset på arbete.
          </note>
          <note>
            En annan tanke var att skatteomläggningens principer från 1991
            skulle komma till heders igen, då det skulle löna sig att arbeta,
            spara och satsa på företagande. De menar att den principen fortfarande
            är en grundbult för en dynamisk samhällsekonomi. Kanske är det
            den artikeln som har inspirerat herrarna Sundström och Östros.
            Det är bra att ta till sig goda råd.
          </note>
          <note>
            Men jag hävdar precis som skribenterna att vi t.ex.
          </note>
          <note>
            inte kan acceptera att värnskatten permanentas. I
          </note>
          <note>
            stället bör vi återvända till marginalskattereformen, som Folkpartiet
            och Socialdemokraterna enats om.
          </note>
          <note>
            Sänkta skatter på arbete med lägre arbetsgivaravgifter är ett
            annat viktigt moment.
          </note>
          <note>
            I lokaltidningen hemma i Alingsås skrev en civilekonom med lång
            och skiftande arbetslivserfarenhet:
          </note>
          <note>
            "När arbetslösheten i vårt land uppgår till mer än 10
          </note>
          <note>
            procent av den arbetsföra befolkningen må det väl vara varje
            medborgare obetaget att ha synpunkter på hur denna landsplåga
            kunde mildras. För egen del har jag oehört svårt att förstå varför
            inte den privata tjänstemarknaden med sin slumrande potential
            av arbetstillfällen kan ges möjlighet att fungera."
          </note>
          <note>
            Fru talman! I våra kammardebatter har jag hävdat att arbetslöshet
            inte beror på arbetsbrist. Det är tvärtom tre andra brister som
            svensk arbetsmarknadspolitik häftar fast vid: brist på lönsamhet
            i företagen, brist på pengar i offentliga kassor, brist på vår
            förmåga och fantasi att organisera arbetslivet. Dessa brister
            behöver vi komma till rätta med om vi skall få ett välfärdssamhälle
            värt namnet. Då är inte lösningen - som en del med stor envishet
            upprepar - att det gäller att förkorta arbetstiden, höja skatterna
            och att ännu mer reglera arbetslivet.
          </note>
          <note>
            Skall Sverige klara strukturomvandlingen och jobben är det tjänstesektorn
            som behöver växa och skapa många nya jobb. Alltför många tycks
            vara fixerade vid det traditionella som dessutom passar in i ett
            visst samhällsmönster. Men kvinnor och ungdomar hör till dem som
            behöver få nya chanser, liksom högutbildade och arbetslösa akademiker.
          </note>
          <note>
            Det är frågor som Folkpartiet har lyft fram och som vi reservanter
            menar att riksdagen bör stödja. Det finns en stor marknad för
            bl.a. hushållstjänster, som skulle kunna skapa många nya arbeten.
            Men de fastlåsta positionerna och höga nivåer på skatter och avgifter
            är trösklar som de flesta inte kan forcera. Den privata tjänstesektorn
            behöver uppmuntras. Det innebär inte att vare sig industri eller
            offentlig sektor har spelat ut sin roll. Men det gäller att kunna
            minska arbetslösheten med okonventionella medel och att finna
            ny arbetsmarknad.
          </note>
          <note>
            Liknande tongångar hörs också från andra kvinnor. Förbundsordförande
            Barbro Evermo Palmerlund har från litet andra utgångspunkter pekat
            på nya arbetsmarknader. Arbetsmarknadsministern har några gånger
            talat om behovet av en sänkning av arbetsgivaravgifterna.
          </note>
          <note>
            Jag tycker, fru talman, att det är intressant att det just är
            kvinnorna som går i bräschen. De är värda all uppmuntran. Det
            är nödvändigt att komma i en ny position om vi skall klara den
            svåra och höga arbetslösheten. Men visst finnst det motstånd.
            Den förlegade och i negativ mening manliga synen på arbetslivet
            har varit ett hinder, inte minst för socialdemokratiska regeringar
            och debattörer. En blick i backspegeln ger vid handen att motståndet
            har varit hårt i en rad frågor som har varit negativt för framför
            allt kvinnornas möjligheter till ett eget arbete. Skall "de nya
            hjältarna" få sin chans behövs det mycket av nytänkande i kanslihus
            och partihögkvarter.
          </note>
          <note>
            Vi kräver i vår fp-reservation när det gäller inriktningen av
            den framtida arbetsmarknadspolitiken att vi måste komma bort från
            statiska metoder att gömma arbetslösheten i åtgärder. Det är dags
            att se till arbetslöshetens bakomliggande strukturella orsaker.
            Utifrån de förutsättningarna menar vi att regeringen i en särproposition
            till våren skall presentera en analys och nya insatser som leder
            till fler jobb, där service- och tjänstesektorn får en chans till
            expansion, där ungdomar och kvinnor får ökade möjligheter att
            ta sig in på arbetsmarknaden.
          </note>
          <note>
            Områden som vi har sett som angelägna att få en snabb hantering
            av är t.ex. utvärdering av ALU-
          </note>
          <note>
            verksamheten, den reform som startade under förra mandatperioden
            av den borgerliga regeringen. Då var den hårt kritiserad av den
            socialdemokratiska oppositionen, men nu ser det ut som om det
            är ingen hejd på vad ALU skall lösa.
          </note>
          <note>
            Starta eget-möjligheten för kvinnor är en annan fråga som vi
            aktualiserar i motion och reservation. Vi har hårt drivit kravet
            att ge mera till anslaget för lönebidrag och för dem som är verksamma
            inom Samhall. Detta i avsikt att förhindra uppsägningar som skulle
            innebära att handikappade, dvs. de som har det svårast på arbetsmarknaden,
            skulle drivas ut i öppen arbetslöshet. Starta eget-stödet för
            kvinnor tycker vi skall vara betydligt bredare än vad regeringen
            föreslår. Arbetsmarknadsutbildningen menar vi måste ta sikte på
            dagens och morgondagens arbetsmarknad och inte utgå från det historiska.
          </note>
          <note>
            Utskottet har på fem tunga områden tagit intryck av det som Folkpartiet
            prioriterar och där vi underkänt regeringens förslag:
          </note>
          <note>
            Det gäller den hårda prutningen på Samhall.
          </note>
          <note>
            Det gäller de knappa resurserna på arbetshandikappades lönebidrag.
          </note>
          <note>
            Det gäller invandrarkvinnornas svåra situation.
          </note>
          <note>
            Det gäller arbetsförmedlingsnämnderna som har satts under alltför
            hård styrning.
          </note>
          <note>
            Det gäller den höga volymen av arbetsmarknadspolitiska åtgärder
            som, om regeringens förslag hade godtagits, skulle ha blivit alltför
            svaga och haft alltför låg kvalitet.
          </note>
          <note>
            Dessutom skriver utskottet i mycket kritiska ordalag att de höga
            arbetslöshetstalen under inga omständigheter kan accepteras. Utskottet
            instämmer i vår uppfattning om allvaret i den aktuella arbetssituationen
            för ungdomarna. Man säger att det är någon förbättring för gruppen,
            men inriktningen måste ändå vara att arbetslösa snarast skall
            erbjudas ett arbete, en utbildningsplats eller en åtgärd. Även
            om majoriteten inte har velat göra ett formellt tillkännagivande,
            förutsätter vi att regeringen tar allvarligt på problemen.
          </note>
          <note>
            I betänkande AU7 Ekonomisk trygghet vid arbetslöshet konstaterar
            utskottsmajoriteten att ramen höjts med nästan 1 miljard kronor
            i förhållande till regeringens förslag. Uppräkningen är en följd
            av utskottets ställningstagande till förändringar i a-kassan som
            riksdagen beslöt i somras och som skulle ha trätt i kraft vid
            årsskiftet. A-kasseförsäkringen kommer under våren, säger utskottsmajoriteten.
            Några föga originella principer är med, men man vill skjuta förändringarna
            till nästa halvårsskifte.
          </note>
          <note>
            Hela denna fråga har blivit tung för regeringen och Socialdemokraterna,
            därför att man under oppositionstiden så hårt gick mot de förändringar
            och reformer som fyrpartiregeringen fick riksdagens stöd för.
            Folkpartiet var med och medverkade till en sänkning av a-kassan
            vid arbetslöshet till 80 %. För detta fick både vi och dåvarande
            regeringspartier utstå mycket smälek såväl från fackligt håll,
            särskilt LO, som - och inte minst - här i riksdagen från dåvarande
            oppositionen som skällde som bandhundar. Trots att
          </note>
          <note>
            Socialdemokraterna spelade med i den opinion som krävde en snabb
            återgång till 90 % aktade man inte för ord att i egen regeringsställning
            ytterligare sänka a-kassan till 75 %. Det var någonting som vi
            i Folkpartiet motsatte oss. Vi höll fast vi 80 %-nivån, och därför
            tycker vi att det är bra att Socialdemokraterna nu äntligen söker
            räkna upp det till den nivå som vi för vår del anser vara en anständig
            balanspunkt.
          </note>
          <note>
            Vi har också under mycket lång tid hävdat att egenavgiften skall
            räknas upp så att staten får ett mindre finansieringsansvar och
            den enskilde får stå för en större del av försäkringsavgiften.
            Kompensation skall utgå genom en skattesänkning. Slutsatsen är
            att vi fortfarande inte har fått en långsiktigt stabil reform
            genomförd på a-kasseområdet. För detta bär den socialdemokratiska
            regeringen ett stort och avgörande ansvar för. För mig är det
            obegripligt hur en socialdemokratisk regering kan ha okänsligheten
            - såväl ideologiskt som praktiskt - att riva upp en statlig allmän
            och obligatorisk arbetslöshetsförsäkring. Men varken handlande
            eller ideologi överraskar numera.
          </note>
          <note>
            Raserandet av den statliga a-kassan har slagit allra hårdast
            mot dem som har haft det allra svårast. Ur arbetsmarknadspolitisk
            och socialpolitisk synpunkt är detta mycket olyckligt.
          </note>
          <note>
            Som jag sagt har det för Folkpartiet varit ett angeläget mål
            att pressa ned den totala arbetslösheten. Vi har pekat på åtgärder
            som skulle kunna öppna för att dynamiken i inte minst tjänstesektor
            och småföretagarkretsar skulle kunna släppas loss utan att den
            sociala ambitionen eller trygghetssystemen skulle raseras. De
            konstgjorda nedgångarna i arbetslöshetstalen genom att folk sätts
            in i temporära åtgärder eller sätts på en utbildning som nästan
            garanterat inte leder till jobb är någonting som vi måste komma
            bort ifrån.
          </note>
          <note>
            Hela politiken måste inriktas på att få fram nya riktiga jobb.
            Målet måste vara färre arbetslösa och fler i arbete.
          </note>
          <note>
            Regeringen kan nu sägas ha tagit några steg i rätt riktning.
            Jag sade i inledningen på mitt anförande att det ser ut som om
            man är på väg att tänka om, men det förutsätter att mycket av
            innehållet i återställarpolitiken rensas bort och att man ser
            till helheten. Det förutsätter att man undanröjer hot som för
            tidig kärnkraftsavveckling eller chockhöjda elpriser kan leda
            till, att regelsystemet får en anpassning till modern arbetsmarknadspolitik,
            att skatter och pålagor reduceras till hanterliga nivåer och att
            arbete, sparande och nyföretagande uppmuntras.
          </note>
          <note>
            Kan de slutsatserna bli förhärskande skulle det vara möjligt
            att finna en ny arbetsmarknad där fler fick plats, en arbetsmarknad
            där de handikappade inte trängs ut av njugghet och kyligt bemötande
            och där ett meningsfullt arbete kommer i förgrunden då välfärden
            skall säkras.
          </note>
          <note>
            Jag vill med anförda, fru talman, yrka bifall till
          </note>
          <note>
            Folkpartiets reservationer i nämnda betänkande.
          </note>
          <note type="speaker">
            Anf. 3 HANS ANDERSSON (v):
          </note>
          <note>
            Fru talman! Det är i dag en svart dag för arbetarrörelsen. Massarbetslösheten
            är här, och riksdagen eller åtminstone dess majoritet har inga
            förslag för att häva den. Riksdagen fattar inget riktigt bra beslut
            när det gäller a-kassan men rättar kanske till en del. Riksdagen
            hotar att fatta ett förödande dåligt beslut när det gäller arbetsrätten.
          </note>
          <note>
            Ett särskilt yttrande ligger på bordet. Det hann inte komma ut
            i tid från arbetsmarknadsutskottet. Det speglar snarast de kaotiska
            arbetsförhållanden som har rått inom utskottet - med omöjliga
            tidsfrister och tidsbrist, med inläggning av lagstiftning om arbetsrätten
            i budgetprocessen, med panik och en AMU-
          </note>
          <note>
            proposition som kom till för att hindra en hotande konkurs för
            ett statligt företag.
          </note>
          <note>
            Kanslipersonalen har gjort ett oerhört arbete, och jag vill från
            denna talarstol framföra mitt stora tack till utskottspersonalen.
          </note>
          <note>
            Däremot är det inte bra att det blir på det här sättet. Riksdagen
            får inte den ställning som riksdagen skall ha. Beredningen blir
            inte så bra som beredningen skall bli. Analysen förs inte så långt
            som analysen borde föras. Den politiska hanteringen är bristfällig
            på det viktigaste område som vi har. Det har förekommit en sådan
            diskussion. Jag tycker att grundproblemet ligger hos regeringen,
            men man borde även tänka över riksdagens behandlingsformer.
          </note>
          <note>
            Jag står naturligtvis bakom alla våra reservationer och inte
            minst de särskilda yttranden som vi har tvingats till i betänkandena
            AU1 och AU7 på grund av den nya budgetprocessen, men jag nöjer
            mig för kammarens praktiska hantering med att yrka bifall till
            reservationerna nr 3 och 9 i betänkandet AU1. I övrigt hänvisar
            jag till de särskilda yttrandena.
          </note>
          <note>
            Låt mig mycket kort börja med a-kassan. Det har under mycket
            lång tid varit ett misskött område. Det har varit ryckigt, och
            det har svajat. Förslag har lagts fram och dragits tillbaka. Det
            har varit dålig kvalitet på förslagen. Riksdagen har gått in och
            ändrat i olika paragrafer när förslagen från regeringen har kommit.
          </note>
          <note>
            Här stod majoritetens företrädare i somras och talade om hur
            viktigt det var att sommarbeslutet från den 12 juli skulle gälla
            fr.o.m. den 1 januari. Vi var emot detta, och hade goda argument
            för det. Nu åberopas just de argumenten för att dra tillbaka beslutet.
          </note>
          <note>
            Men tänk vilken oro det har varit för de arbetslösa!
          </note>
          <note>
            Tänk vilket kaos det har varit för a-kassorna som skall administrera
            detta! Det är ett exempel på en riktigt dålig hantering.
          </note>
          <note>
            När nu riksdagen ändå säger att den drar tillbaka beslutet och
            att den inväntar en bättre propositionen menar man trots allt
            att den bortre parentesen skall ligga fast och gälla retroaktivt
            fr.o.m. den 1 januari
          </note>
          <note>
            1996. Från Vänsterpartiet är vi mycket kritiska mot det, och
            jag vill fråga arbetsmarknadsminister Margareta Winberg om ni
            verkligen kommer tillbaka på det sättet.
          </note>
          <note>
            Det antyds också att de hårdare reglerna för att komma in i a-kassan
            blir kvar, men jag tror inte att det är alldeles säkert. Min andra
            fråga till Margareta
          </note>
          <note>
            Winberg är: Det är väl inte så att ungefär samma förslag kommer
            tillbaka? I så fall tror jag inte bara att regeringen drabbas
            av en proteststorm och en förödande svekdebatt utan att ånyo också
            de arbetslösa, som då faktiskt hamnar utanför trygghetssystemet,
            kommer att drabbas.
          </note>
          <note>
            Jag vill också ta upp en mer principiell fråga. Kraven på omställningsförsäkringen
            har ökat, med hårdare krav på avstängning och en av regeringen
            lanserad bortre parentes för en utförsäkring. Men samtidigt har
            kvaliteten på de arbetsmarknadspolitiska åtgärderna sänkts. Jag
            tycker att detta reser en principiellt väldigt viktig fråga: Skall
            vi ha en omställningsförsäkring som hjälper den arbetslöse från
            jobb över arbetslöshet till nytt jobb, eller skall vi, som det
            nu börjar bli, ha en arbetslöshetsförsäkring som kan omsättas
            i ALU-
          </note>
          <note>
            och OTA-verksamheter, där man förbrukar sin trygghetsförsäkringstid
            men inte stärker sin position särdeles mycket i förhållande till
            arbetsmarknadens krav?
          </note>
          <note>
            Detta är inte så mycket en kritisk fråga, utan det gäller faktiskt
            ett mycket besvärligt spörsmål. Jag skulle vilja se hur arbetsmarknadsministern
            ställer sig till den problematiken.
          </note>
          <note>
            Så över till massarbetslösheten. Massarbetslösheten är här: Antalet
            i arbetskraften har sjunkit i november 1996, och det gäller oavsett
            om man jämför med oktober detta år eller med november 1995. Antalet
            sysselsatta har sjunkit, och antalet arbetslösa har ökat.
          </note>
          <note>
            Antalet som varit arbetslösa under mer än sex månader har ökat.
            Antalet i arbetsmarknadsåtgärder har ökat. Antalet personer med
            lönebidrag har sjunkit.
          </note>
          <note>
            Antalet sysselsatta i Samhall har sjunkit osv. Det är en skräckläsning
            för alla oss som är intresserade av full sysselsättning och som
            inser massarbetslöshetens fasor för människor.
          </note>
          <note>
            Jag skall inte dra ytterligare siffror, men när jag ser i Konjunkturinstitutets
            novemberrapport finner jag att det på t.ex. det område som politiker
            hanterar görs ett klart uttalande:
          </note>
          <note>
            Den sammanlagda konsumtionsvolymen beräknas falla med 1 % 1996.
            Betydande minskning har skett av personer i beredskapsarbete och
            utbildningsvikariat i kommunal regi under 1996. 1997 beräknas
            sysselsättningen fortsätta att falla osv.
          </note>
          <note>
            Det här går inte längre, Margareta Winberg. Vi måste få fokus
            i politiken på arbetslöshetsbekämpning och på att främja och utveckla
            sysselsättning.
          </note>
          <note>
            Problemen är också strukturellt svåra. Siffrorna för skogslänen,
            för Norrland, för kvinnor - vars arbetslöshet ökar - för handikappade,
            för invandrare och för dem som är över 55 år, dvs. för alla svåra
            områden, är naturligtvis värre än de genomsnittliga siffrorna.
            För alla svåra grupper försämras situationen. Jag vill erkänna
            att detta inte är lätt. Det finns inga enkla lösningar.
          </note>
          <note>
            Jag tycker att Kent Olsson skulle sänka ljudnivån litet grand
            med tanke på att de förslag som ni har faktiskt är prövade. Det
            var ni som ledde in oss i massarbetslöshetens rike, och ni vill
            ha oss kvar där.
          </note>
          <note>
            Det passar det systemskifte som den moderata politiken syftar
            till.
          </note>
          <note>
            Alla skyller nu på Margareta Winberg, men det är inte hennes
            sak att lösa arbetslöshetsproblemet. Det är finansminister Åsbrinks,
            näringsminister Sundströms, kommunminister och inrikesminister
            Anderssons och varför inte stabilitetsminister Perssons uppgift.
            Margareta Winberg har sitt ansvar, men att tro att arbetsmarknadsministern
            löser arbetslöshetsproblemet leder helt fel.
          </note>
          <note>
            Det är andra frågor - naturligtvis konjunkturfrågor men också
            i mycket strukturfrågor som gäller produktivitetsutvecklingen
            i näringslivet, med en
          </note>
          <note>
            EU- och EMU-anpassning som regeringen kollektivt har valt och
            får stå ansvarig för - som har lett till att man tillsammans med
            Centern gjorde upp om en finanspolitik som skär bort arbetstillfällen.
            Visst har vi 0 % inflation, men vi har fått 13 % arbetslöshet
            och mer därtill om vi ser på den latenta arbetslösheten.
          </note>
          <note>
            Därmed kommer jag till den andra principiellt bekymmersamma frågeställningen.
            Sysselsättningspolitiken skall halvera och minska arbetslösheten.
            Enligt
          </note>
          <note>
            Vänsterpartiets uppfattning är det finanspolitik, näringspolitik,
            kommuner, arbetstidsförkortning och arbetsmarknadspolitik som
            gäller. Men arbetsmarknadspolitiken har operativa mål, och regeringen
            har just nappat på Arbetsmarknadspolitiska kommitténs förslag
            att sätta mycket bestämda operationella mål;
          </note>
          <note>
            att korta vakanstiderna, att minska långtidsarbetslösheten och
            rundgången vid långtidsinskrivning. Som svar på detta ställer
            Socialdemokraterna ett volymkrav på 228 000. Det har ingenting
            att göra med långtidsarbetslöshet eller långtidsinskrivning. Möjligtvis
            har det någonting att göra med att halvera arbetslösheten.
          </note>
          <note>
            Man kan inte använda arbetsmarknadspolitik för att halvera arbetslösheten.
            Det kan inte vara så att bara för att man har en hammare som heter
            AMS
          </note>
          <note>
            förvandlas alla problem till spikar. Detta är mycket allvarligt,
            och jag hoppas att Margareta Winberg vill kommentera det.
          </note>
          <note>
            Jag vill också gärna att hon kommenterar något annat. Jag såg
            ett TT-meddelande i går om att den svenska arbetsmarknadspolitiken
            åtminstone temporärt skall ut och ta en time out på 4-10 år, vilket
            är en ganska festlig tidsbeskrivning. Den skall lokalanpassas,
            och då skall det bli fler jobb. Men blir det så?
          </note>
          <note>
            Titta på den osorterade och spontanistiska decentralisering som
            nu har förekommit. Vi har försöksverksamhet och litet avreglering
            och nu har vi fått arbetsförmedlingsnämnder.
          </note>
          <note>
            Men jag hör mest protester. Man säger: Hur skall det här gå?
            Ni sätter volymkrav på oss, och vi klarar inte det. Här sätter
            ni högsta begränsningar på rekryteringsstöden, som är den billigaste
            åtgärden på den riktiga arbetsmarknaden. Vi kan få ut massor av
            det.
          </note>
          <note>
            Men det går inte, därför att ni har satt gränser. Här plockar
            ni ned reglerna för utbildningsvikariat så att de blir sämre.
            Här missar vi arbetsmarknadsutbildning i goda volymer för att
            verkligen stärka den enskildes möjlighet att få ett riktigt jobb.
          </note>
          <note>
            Jag är övertygad om att Margareta Winberg har hört om dessa problem.
            Utskottet har förstått detta, och det finns alltså någonting som
            svarar mot ett slags tillkännagivande om djup oro för den oanalyserade
            beskrivningen av volym och av arbetslöshetsproblem.
          </note>
          <note>
            Men Kommunförbundet är på det klara med detta -
          </note>
          <note>
            massor av kommuner är på det klara med det. Det bara vräker in
            skrivelser som talar om de här problemen. Varenda länsarbetsnämnd
            är på det klara med problemen. Och det är faktiskt som om de skulle
            läsa direkt ur Vänsterpartiets motion. Är inte det konstigt?
          </note>
          <note>
            Vänsterpartiet har påpekat precis dessa problem. Man kan nästan
            säga att det är frågan om tekniska problem, och inga oerhörda
            politiska problem. Men det blir politiska problem.
          </note>
          <note>
            Samtidigt plockar regeringen bort resurser. Volymen pengar minskar,
            men volymen åtgärdskrav ökar.
          </note>
          <note>
            Tre miljarder kronor plockades bort i våras, och vi såg att den
            öppna arbetslösheten och a-kassekontot steg med drygt tre miljarder
            kronor över sommaren.
          </note>
          <note>
            Självfallet finns det ett samband. Jag vill peka på dessa frågor,
            och jag hoppas att Margareta Winberg skall ta sig an dem mycket
            seriöst.
          </note>
          <note>
            Jag hoppas också att hon vill kommentera litet grand det som
            jag har förstått var uppe i går, dvs. att makten över arbetsmarknadspolitiken
            - som hon säger - är på väg att lämnas över till kommunala arbetsförmedlingsnämnder.
            I så fall lär man göra något helt annat åt volymkrav osv. Margareta
            Winberg säger att man då också ha mer resurser till otraditionella
            medel. Så bra! Det stod som ett av kraven i
          </note>
          <note>
            Vänsterpartiets motion till budgeten. Det finns inga otraditionella
            medel som kan användas av kommuner för arbetslöshetsprojekt. Om
            man skulle få i gång en bra kommunal arbetsmarknadspolitisk verksamhet
            skulle kommunerna helt enkelt få hosta upp alla pengar, dvs. ett
            rakt brott mot finansieringsprincipen.
          </note>
          <note>
            Kommentera gärna dessa ting, Margareta Winberg.
          </note>
          <note>
            Det finns några riktigt svåra saker, tycker jag.
          </note>
          <note>
            Även om konjunkturen tar fart kommer det att bli stora problem
            därför att Sverige har en strukturell arbetslöshet. Allt fler
            riskerar nu att ställas utanför den ordinarie arbetsmarknaden.
            De finns i akassesystemet. Man säger till dem: Nu måste ni göra
            någon nytta. In igen - på OTA, på ALU, på Kalmarmodellen eller
            på någonting. Men ni är inte anställda, ni har inga riktiga löner
            och ni får inte göra riktiga jobb!
          </note>
          <note>
            Hur skall vi lösa detta problem på sikt? Vänsterpartiets förslag
            är att de ordinarie budgetarna för de viktiga välfärdsinsatser
            som görs i kommuner och landsting måste ges större resurser. Det
            finns en mängd specifika problem som Vänsterpartiet har tagit
            upp.
          </note>
          <note>
            I frågan om kvinnors arbetslöshet har Vänsterpartiet föreslagit
            ett riktat stöd på en miljard kronor för kompetensutveckling.
            Utskottet avslår detta utan någon egentlig motivering. Men jag
            förstår ju att motiveringen är att det inte finns pengar.
          </note>
          <note>
            Vänsterpartiet har föreslagit obligatoriska praktikplatser så
            att vi lastar över en del av kostnadsansvaret för ungdomar och
            invandrare - de nya på arbetsmarknaden - på näringslivet. Staten
            kan inte ta alla kostnader för de marknadsmisslyckanden som finns
            på arbetsmarknaden. Något krav måste ställas även på näringslivet.
          </note>
          <note>
            När det gäller lönebidragen och Samhall är jag helt överens med
            Elver Jonsson. Vänsterpartiet har ställt långtgående krav för
            att sysselsättningsgraden bland de handikappade inte skall minska,
            så som nu har skett.
          </note>
          <note>
            JÄMO borde få ytterligare pengar för att på allvar kunna ta sig
            an frågan om lönediskriminering.
          </note>
          <note>
            Det är besvärande tyst om invandrare i propositionen och i utskottets
            betänkande. Bland invandrarna är arbetslösheten så katastrofal
            att det krävs mycket riktade insatser. Vänsterpartiet har föreslagit
            en del, men har inte alla lösningar. Det krävs mycket stora insatser.
          </note>
          <note>
            Låt mig sedan säga att det ligger ett rättelseblad -
          </note>
          <note>
            ett särskilt yttrande som aldrig kom med - på bordet. I
          </note>
          <note>
            det tas frågan om möjligheterna av att disponera om medel upp.
            Det handlar alltså om att använda större resurser i kommunal verksamhet
            och inom offentlig sektor, där framför allt kvinnor har oerhört
            viktiga jobb. Frågan har tagits upp av Inger Segelström och flera
            s-kvinnor i motion A811. På ett ganska lättfärdigt sätt sägs att
            det är väl bara att lyfta över socialbidrag, arbetsmarknadspolitik
            och a-kassa och skapa
          </note>
          <note>
            100 000 nya jobb. Vad vi i Vänsterpartiet säger i yttrandet är
            att inom ramen för vår budgetpolitik -
          </note>
          <note>
            som avvisades av Inger Segelström och majoriteten -
          </note>
          <note>
            hade det funnits utrymme för väsentligt större satsningar på
            kvinnojobb i kommunerna.
          </note>
          <note>
            Även om jag bortser från denna utomordentliga vänsterpolitik
            som inte accepterades skulle man i ett konjunkturläge utan alternativa
            arbetsplatser med fördel kunnat lägga större resurser på att skapa
            riktiga jobb i kommunerna. Därmed blir trycket på a-kassa och
            arbetsmarknadspolitik lägre, och det blir då en slags automatisk
            växling. Frågan är inte så enkel, men jag betonar att om man på
            allvar skall komma åt den här aspekten lär man också rösta rätt
            när man röstar om den grundläggande frågan - nämligen hur man
            fördelar resurser. Jag tror att vi får återkomma till den frågan
            framöver.
          </note>
          <note>
            Fru talman! Låt mig slutligen säga att Centern inte är något
            bra stöd i arbetsmarknadspolitiken och i att bekämpa arbetslösheten.
            Vi såg alla hur det var under
          </note>
          <note>
            Hörnlunds period, och Margareta Winberg och jag var då väldigt
            överens. Margareta Winberg och Elving Andersson! Jag tycker inte
            att det bär framåt.
          </note>
          <note>
            Varför inte Hans och Greta? Skulle inte det låta mycket bättre
            än Margareta och Elving? Skulle inte det vara ett starkare par
            när vi har att hantera stabilitetsministern och Finansdepartementet?
          </note>
          <note type="speaker">
            Anf. 4 KENT OLSSON (m) replik:
          </note>
          <note>
            Fru talman! I vissa delar kan jag dela Hans Anderssons kritik
            av regeringen. Men de metoder han vill få bort arbetslösheten
            med är de gamla vanliga vänstermetoderna. I dag är väl i stort
            sett de flesta överens om att det är en felaktig politik att ytterligare
            utvidga den kommunala sektorn. Det är den gamla vanliga vänsterpolitiken:
            Man vill ha högre skatter och fler människor i den offentliga
            sektorn.
          </note>
          <note>
            Jag har litet svårt att förstå varför Hans Andersson säger att
            Moderaterna skulle vilja ha en hög arbetslöshet. I Moderaternas
            program har klara utgångspunkter lagts fast för hur moderat politik
            kommer att minska arbetslösheten. Liksom de flesta ekonomer säger
            vi moderater att sänkta skatter innebär minskad arbetslöshet.
            Vi ser en förändrad lönebildning som ytterligare ett sätt att
            minska arbetslösheten, och en ändrad arbetsrätt som fullständigt
            naturlig. Här är de flesta ekonomer och de flesta människor helt
            överens.
          </note>
          <note>
            Detta passar inte in i Hans Anderssons ideologi, och det förvånar
            mig inte. Men jag blir ändå oerhört förvånad när han säger att
            man skall minska arbetslösheten genom att öka den offentliga sektorn.
          </note>
          <note>
            Även om vi har olika åsikter tycker jag att vi bör ha något slags
            respekt för att vi kanske allesammans vill minska arbetslösheten.
            Jag är helt övertygad om att Hans Andersson vill det, och jag
            tycker inte att floskler om att Moderaterna tycker att en hög
            arbetslöshet är bra hör hemma i en seriös debatt, fru talman.
          </note>
          <note type="speaker">
            Anf. 5 HANS ANDERSSON (v) replik:
          </note>
          <note>
            Fru talman! Jag vet att detta är känsligt. Det kan låta väldigt
            elakt. Men det är så att Moderaterna vill ha ett samhällssystem
            där kapitalistiska marknadskrafter härskar. När de härskar på
            arbetsmarknadens område är fackföreningar och centrala kollektivavtal
            ett hot. De blir en kartell, som Moderaterna brukar säga.
          </note>
          <note>
            Då kan en arbetslöshet vara rätt så bra, därför att den driver
            ned löneanspråken. Då är det farligt med hög nivå på ersättningsnivån
            i a-kassan. Högerinriktade politiker brukar vilja sänka den, för
            då bli reservationslönen lägre osv. Det gynnar precis den orättvisa
            fördelningspolitik som Moderaterna står för.
          </note>
          <note>
            Redan 1997 vill Moderaterna plocka ned 4 ½
          </note>
          <note>
            miljard kronor på a-kassesidan. Varsågod och skölj!
          </note>
          <note>
            Tala om vem det drabbar. Håna inte sossarna för att de också
            gör så att de arbetslösa drabbas.
          </note>
          <note>
            Jag ser att 1,6 miljarder ryker från den aktiva arbetsmarknadspolitiken.
            Var finns jobben? De finns kanske i kommunerna, varifrån ni plockar
            enorma miljardbelopp. Er politik innebär att ni tar bort resurser
            från de områden där det i dag finns jobb. Ni är stenålderskonservativa
            när det gäller frågor om arbetstid. Ni tror tydligen att det blir
            mera jobb för flera människor om det är som i dag då alltfler
            jobbar över och allt färre inte jobbar någon tid alls.
          </note>
          <note>
            Nej, Kent Olsson, sänk tonläget!
          </note>
          <note type="speaker">
            Anf. 6 KENT OLSSON (m) replik:
          </note>
          <note>
            Fru talman! Vem som har högt tonläge kan väl alltid diskuteras.
            Men det är alldeles riktigt, Hans
          </note>
          <note>
            Andersson, att vi tror att individuella avtal kommer att ge fler
            jobb. Jobben har faktiskt förändrats. Det ser inte ut som i Hans
            Anderssons gamla ideologi där människorna fanns ute på industriarbetsplatserna.
            Vi har en helt ny tid. Vi har en datatid, då fler människor kan
            jobba hemma än på arbetsplatsen. Det är en förändrad värld. Här
            ges möjlighet till något helt annat än i Hans Anderssons värld.
          </note>
          <note>
            Vi tror faktiskt också, och det kan man konstatera, att en av
            dagens största förändringsmotståndare vad gäller arbetsrätten
            är facken. De människor som har jobb slår vakt om de privilegier
            som finns i stället för att förändra arbetsrätten. I stort sett
            alla företagare är i dag överens om att det bör göras, Hans Andersson.
          </note>
          <note>
            Det vore ganska bra om Hans Andersson också lyssnade till vad
            företagare säger. Det är ju faktiskt i företagen de nya jobben
            kommer till. Det har till på köpet den socialdemokratiska regeringen
            insett. Att
          </note>
          <note>
            Hans Andersson inte har insett detta är faktiskt beklagansvärt.
          </note>
          <note>
            Vi från moderat sida har sagt att vi vill ha kvalitet på åtgärderna
            i arbetsmarknadspolitiken - inte kvantitet. Om jag inte läste
            fel i reservationen delar Hans
          </note>
          <note>
            Andersson min uppfattning kring detta, dvs. att det skall vara
            kvalitet på den arbetsmarknadspolitiska utbildningen och inte
            enbart kvantitet. Det är viktigt att de människor vi satsar resurser
            på också ges möjligheter att få arbete. Det är för oss en reell
            aktiv arbetsmarknadspolitik. Det får inte bara finnas ett volymkrav.
            Det är möjligt att Hans Andersson har ändrat sig sedan han skrev
            sin reservation i betänkandet.
          </note>
          <note type="speaker">
            Anf. 7 HANS ANDERSSON (v) replik:
          </note>
          <note>
            Fru talman! Nej, jag tvingas inte ändra mig så ofta
          </note>
          <note>
            - inte för att jag är konservativ, men därför att jag tänker
            före och är konsekvent.
          </note>
          <note>
            Det är en ny tid med distansarbete och datorer.
          </note>
          <note>
            Det är mycket bra. Jag trivs också i den tiden. Låt oss förenas
            i att vi behöver reformera arbetsrätten med avseende på den nya
            arbetsmarknadsstruktur vi har fått. Vi skall inte försämra löntagarnas
            ställning.
          </note>
          <note>
            När det gäller arbetsrätten kan jag konstatera att den socialdemokratiska
            utskottsmajoriteten tyvärr säger att utskottet varken vill ge
            Moderaterna eller
          </note>
          <note>
            Vänsterpartiet medhåll i deras ytterlighetsuppfattningar. Jag
            kan möjligtvis förstå det i förhållande till
          </note>
          <note>
            Moderaterna, men att min uppfattning skall vara en ytterlighetsuppfattning
            därför att jag inte vill försämra arbetsrätten tycker jag är något
            udda.
          </note>
          <note>
            Vi behöver både företagen och kommunerna. Jag har hela mitt liv
            arbetat i näringslivet och företagen.
          </note>
          <note>
            Vi måste förbättra förutsättningarna för konkurrenskraft, produktivitetsutveckling
            och kompetensutveckling. Följ med på det i stället! Då skall vi
            satsa på personal och på kvalitet i produktionen.
          </note>
          <note>
            När det gäller kvalitet och kvantitet i arbetsmarknadspolitiken
            står jag fast vi det jag sade. Jag har som en huvudpunkt att kvaliteten
            skall höjas. Jag tror det framgick av mitt huvudanförande. Men
            jag är inte intresserad av kvalitet för tio stycken. Jag är intresserad
            av att det skall vara kvalitet för så många som möjligt och av
            att vi skall få människor i jobb. Ni skär ju ned kvantiteten.
            Sedan kan man upprätthåll en kvalitet på för låg nivå. Det är
            jag inte intresserad av.
          </note>
          <note>
            Jag kan slutligen ge Moderaterna ett visst erkännande. Ni är
            konsekventa. Ni har faktiskt analyserat frågan. Det är inte så
            att ni bedriver någon mycket kortsiktig hästhandlarpolitik för
            att nå kortsiktiga framgångar, som vissa andra partier som tidigare
            satt i den regering ni tillhörde. Men er lösning leder helt fel.
            Därför är det mycket bra att vi har denna debatt.
          </note>
          <note>
            Det är mycket bra att det visas hur stor skillnad det är på en
            vänstersolidarisk politik på arbetsmarknaden och en hårdför marknadsliberalism
            av moderat tappning.
          </note>
          <note type="speaker">
            Anf. 8 BARBRO JOHANSSON (mp):
          </note>
          <note>
            Fru talman! Det är litet osannolikt att vi i Sveriges riksdag,
            där vi fattar beslut som rör alla människor i vårt land, debatterar
            så många kommande beslut på en gång under så stor tidspress som
            i dag. Pressen varit enorm speciellt på arbetsmarknadsutskottets
            kansli de gångna veckorna. Jag tackar också kansliet för dess
            stora insats. Det har varit litet för mycket denna gång.
          </note>
          <note>
            Miljöpartiet har under denna mandatperiod lagt fram en mängd
            förslag - förslag som avslås. Det gäller speciellt inom arbetsmarknadsområdet.
            Vi bjuder på att vi har kommit fram med många förslag, men det
            känns tråkigt att de partier som inte sitter i regeringsställning
            inte kan få litet credit för de förslag som framförs och som senare
            dyker upp i regeringsförslag.
          </note>
          <note>
            I Miljöpartiet har vi dock alltid resonerat som så, att det allra
            viktigaste är att våra förslag genomförs.
          </note>
          <note>
            Under den allmänna motionstiden och som svar på regeringens propositioner
            har vi tagit fram flera förslag som syftar till att minska arbetslösheten.
            Ett av dessa förslag är förslaget om sabbatsår, som statsminister
            Göran Persson och arbetsmarknadsminister
          </note>
          <note>
            Margareta Winberg kallar för friår. Motionen om sabbatsår lade
            vi fram första gången under allmänna motionstiden 1994/95, därefter
            som svar på regeringens sysselsättningsproposition, och nu sist
            som partimotion under allmänna motionstiden -96. Förslaget går
            ut på att den som jobbat några år skall kunna ta ledigt ett år
            mitt i livet för att studera, vara hemma hos sina barn eller göra
            något som man länge velat göra. En arbetslös människa får en ny
            chans till arbete. Kravet är att någon ur arbetslöshetskön skall
            kunna återkomma till arbetslivet. Den som tar tjänstledigt får
          </note>
          <note>
            85 % av a-kassan enligt Miljöpartiets förslag. För statskassan
            ger detta enligt våra beräkningar minskade utgifter, eftersom
            ersättningsnivån i sabbatspengen är
          </note>
          <note>
            15 % lägre än vad den arbetslöse, som nu erbjuds jobb, tidigare
            har fått. På så sätt drar också staten in pengar.
          </note>
          <note>
            Fru talman! Detta förslag skiljer sig från Göran
          </note>
          <note>
            Perssons friår och från den danska modellen för sabbatspeng -
            orlov - liksom från det system som nu prövas i Finland.
          </note>
          <note>
            Arbetslösheten ligger kvar på en mycket hög nivå i Sverige. I
            dagsläget är 694 000 människor arbetslösa. Samstämmiga konjunkturbedömare
            menar att arbetslösheten inte kommer att minska mer än marginellt
            till följd av ekonomisk tillväxt. Företagen nyanställer väldigt
            litet även när order på order strömmar in. Offentlig sektor har
            fortsatt besparingskrav inte minst inom kommunerna. Detta leder
            till att de inte kan förväntas anställa någon större mängd personal,
            trots att det verkligen behövs.
          </note>
          <note>
            Fru talman! I Danmark har man sedan 1993 nästan halverat kostnaden
            för arbetslösheten - från 13,7 till
          </note>
          <note>
            6,8 miljarder svenska kronor per år. Samtidigt med detta har
            arbetslösheten sjunkit från 10 % till 6 %, och trenden är fortsatt
            nedåtgående. Danmark är undantaget bland länderna i Europa. Det
            är det lysande undantaget som vänder arbetslöshetssiffrorna. Det
            är inte att undra på att vi alla vänder våra blickar dit för att
            se och lära.
          </note>
          <note>
            Det danska friåret har fått en central roll i arbetsmarknadspolitiken.
            Friåret används i Danmark för utökad föräldraledighet och för
            studier, ledighet för att resa eller för att äntligen få tid för
            det där projektet som legat på hyllan alltför länge på grund av
            tidsbrist.
          </note>
          <note>
            Fru talman! Miljöpartiet föreslår alltså en enhetlig sabbatspoäng
            på 85 % av a-kassan, tillgänglig för alla och utan att staten
            bestämmer vad ledigheten skall användas till.
          </note>
          <note>
            Vi föreslår att sabbatsåret införs snabbt och fullt ut, inte
            som ett försök i vissa kommuner, även om det i Trelleborgs kommun
            genomförs på grund av bl.a.
          </note>
          <note>
            Miljöpartiets motioner där. Detta mot bakgrund av att vi redan
            har de danska erfarenheterna att luta oss mot samt att arbetslösheten
            måste bemötas med kraftfulla åtgärder. Däremot kan vi tänka oss
            en tvåårig försöksperiod som sedan utvärderas och följs upp. Vad
            kan det betyda för de människor som får en ny chans på arbetsmarknaden?
            Vad betyder ett sabbatsår för dem som kan ta ledigt ett år? Vi
            tror att ett försök likt det vi beskriver skulle kunna sätta i
            gång kreativa processer såväl inom som mellan människor. Vi tror
            också att det skulle kunna vara en chans att få i gång nytt företagande.
          </note>
          <note>
            Med vår modell tjänar alla på förslaget. Den anställde som väljer
            sabbatspoäng kan berika sitt liv, den arbetslöse får en chans
            att komma in på arbetsmarknaden och staten betalar ut lägre ersättning
            än i dag, nämligen 85 % av a-kassenivån för den som väljer sabbatspoäng
            mot 100 % för den som tidigare var arbetslös.
          </note>
          <note>
            Fru talman! Det största och mest genomgripande förslag som Miljöpartiet
            har för att kraftigt minska arbetslösheten är att dela på jobben.
            En sänkt arbetstid till 35 timmar i veckan skulle kraftigt öka
            efterfrågan på ny arbetskraft. Den sänkningen bör göras denna
            mandatperiod. Nu höjs röster ute i samhället med krav på sänkt
            arbetstid. LO-förbundet SEKO kommer att satsa på kortare arbetstid
            i 1997 års avtalsrörelse.
          </note>
          <note>
            Det är medlemmarnas önskemål att arbetstidsförkortningen skall
            vara det starkaste kravet i lönerörelsen.
          </note>
          <note>
            En SEKO-enkät liksom en SIFO-undersökning visar att så många
            som 77 % väljer kortare arbetstid på bekostnad av framtida löneförhöjningar.
            Bland kvinnorna är det så många som 85 % som vill byta bort
          </note>
          <note>
            5 % högre lön mot två timmar kortare arbetstid.
          </note>
          <note>
            En kraftig arbetstidsförkortning som kan ske med stora tal på
            en gång ger störst effekt. Människor som har jobb jobbar allt
            hårdare. Minskningen av arbetskraft både inom privat och offentlig
            sektor har medfört att människor mår allt sämre.
          </note>
          <note>
            Inom statliga verk kommer personalen att minska på grund av sparkrav.
            15 000 tjänster skall bort inom polisen, främst administrativa
            tjänster. Neddragningarna drabbar främst kvinnorna. Högt betalda
            poliser kommer i framtiden att få utföra de jobb som de uppsagda
            kvinnorna tidigare utfört.
          </note>
          <note>
            Vad sker med dessa kvinnor inom vården, postverket och polisen,
            som mister sina arbeten? De går ut i arbetslöshet - en arbetslöshet
            som de delar med de tiotusentals kvinnor som tidigare arbetat
            med kontorssysslor och andra administrativa sysslor och som redan
            länge varit arbetslösa. Detta är kvinnor som har mycket liten
            chans att finna ett arbete likt det de tidigare haft.
          </note>
          <note>
            På så sätt delar vi alltså på pengarna då de som har jobb får
            jobba allt hårdare och betala alltmer för arbetslösheten. Det
            är bättre, fru talman, att dela på jobben. Människor kommer att
            må bättre, vilket har visats vid de arbetstidsförkortningsförsök
            som genomförts i Sverige, och i rapporter från bl.a. Tyskland
            och fackförbundet IG-metall och den genomförda arbetstidsförkortningen
            vid Volkswagen.
          </note>
          <note>
            Produktiviteten ökar vid en arbetstidsförkortning.
          </note>
          <note>
            Det utrymmet kan utnyttjas fördelningspolitiskt bl.a.
          </note>
          <note>
            för att höja timlönerna och sänka egenavgifterna.
          </note>
          <note>
            Alltså, fru talman, är en arbetstidsförkortning i det läge som
            råder i Sverige ett av de bästa sätten att komma till rätta med
            arbetslösheten.
          </note>
          <note>
            Av arbetarkvinnorna i Sverige i åldern 60-64 år har 59 % förtidspension
            eller sjukbidrag. För arbetarmännen är motsvarande siffra 48 %.
            För tre arbetarkvinnor av fem och varannan man håller inte kroppen
            fram till den ordinarie pensionsåldern. De tvingas avbryta i förtid
            på grund av att deras arbete slitit ut dem. Samtidigt finns bilden
            av hårt arbetande människor som har svårt att få tiden att räcka
            till för jobb, familj och sociala förpliktelser. Vi jobbar övertid
            mer än på länge. Medelarbetstiden har ökat med nästan
          </note>
          <note>
            2 % sedan 1993. Detta har medfört att arbetslösheten har ökat
            med 70 000 personer.
          </note>
          <note>
            Är inte det en ganska barock situation? Många människor känner
            sig stressade och otillräckliga och slits ut därför att de har
            för mycket att göra, andra mår dåligt därför att de inte kan eller
            får arbeta. Man tycker att lösningen på problemet borde vara uppenbar.
          </note>
          <note>
            I dag delar vi alltså på pengarna, och de som sliter hårt får
            avstå en allt större del av det de tjänar till dem som inte kan
            försörja sig själva. Som vi hörde räcker inte ens det till. Alltfler
            ställs också utanför en anständig arbetslöshetsersättning och
            hänvisas till socialbidrag. Vore det inte en bättre fördelningspolitik
            att dela på arbetstillfällen i stället för på pengar?
          </note>
          <note>
            Såvitt jag vet har båda de partier som står bakom sommarens sysselsättningsproposition,
            Socialdemokraterna och Centerpartiet, 6 timmars arbetsdag på sitt
            program. Varför finns det inte ett ord om arbetstidsförkortning
            i den propositionen? Vad väntar ni på?
          </note>
          <note>
            Med så mycket som nästan 13 % arbetslösa är det nu en lämplig
            tidpunkt att genomföra en ordentlig arbetstidsförkortning. När
            kommer förutsättningarna att vara bättre än nu?
          </note>
          <note>
            Vi i Miljöpartiet har presenterat ett konkret genomarbetat förslag
            på hur en arbetstidsförkortning till
          </note>
          <note>
            35 timmar i veckan kan genomföras de närmaste åren.
          </note>
          <note>
            Det är helt okej att låna även den här delen av vår politik.
            Vi står till förfogande när som helst för samtal om en arbetstidsförkortning.
            Att dela på jobben är nämligen det mest medmänskliga, produktiva
            och humankapitalbesparande vi kan göra. Om det känns för genant
            att fråga oss direkt går det bra att gå upp till vårt kansli och
            hämta den rapport vi har skrivit. Vi kan lägga ut den vid dörren
            som en julklapp.
          </note>
          <note>
            Fru talman! Miljöpartiet gick redan i sysselsättningspropositionen
            emot försämringarna i a-kassan och ville få ett svar från arbetsmarknadsministern
            om vad som händer med dem som ramlar ur systemet efter den bortre
            parentesen. De regler som för närvarande gäller för kvalificering
            till a-kasseersättning respektive kontant arbetsmarknadsstöd gör
            att många stängs ute och tvingas leva på socialbidrag från föräldrarna.
            Det gäller särskilt ungdomar som aldrig kommit in riktigt på arbetsmarknaden.
            De nuvarande kvalificeringsreglerna slår snett och skapar orimliga
            tröskeleffekter.
          </note>
          <note>
            Ungdomar som saknar ett till ett halvt års ordinarie arbete för
            att kvalificera sig kan i många år få leva på socialbidragsnivå,
            medan den som lyckas kvalificera sig för a-kassa genom att jobba
            denna tid kan leva på en avsevärt bättre nivå under lika lång
            tid.
          </note>
          <note>
            Mot den bakgrunden har Miljöpartiet avvisat regeringens förslag
            om att en höjning av ersättningsnivån till 80 % i a-kassan finansieras
            genom skärpta kvalifikationskrav. Vi välkomnar naturligtvis att
            vi nu i utskottet skjuter på försämringarna. Vi tycker att golvnivån
            i a-kassan på 230 kronor per dag, vilket också utgör KAS-nivå,
            är alldeles för låg.
          </note>
          <note>
            Miljöpartiet anser det nödvändigt att höja ersättningsnivån i
            a-kassan och andra socialförsäkringar till
          </note>
          <note>
            80 % för lägre avlönade. Detta får dock inte finansieras genom
            att flera helt stängs ute från försäkring genom skärpta kvalifikationskrav
            eller en bortre parentes utan att något sägs om vad som skall
            komma efter parentesen. Det får heller inte finansieras genom
            manipulationer med en årlig uppräkning av ersättningsnivån för
            dem som redan är arbetslösa. Vi anser att finansieringen i stället
            bör ske genom införandet av ett brutet tak i de kortvariga ersättningssystemen.
          </note>
          <note>
            Vårt förslag innebär att ersättningen höjs till 80 %
          </note>
          <note>
            för inkomster upp till en brytpunkt som för närvarande föreslås
            ligga vid 4,2 basbelopp, ca 12 700 kronor per månad. Vid inkomster
            därutöver skall ersättningen vara 80 % för den del av inkomsten
            som ligger under brytpunkten och 40 % för den del av inkomsten
            som ligger över brytpunkten. Varför inte, Margareta
          </note>
          <note>
            Winberg, lyssna på Miljöpartiet även när det gäller detta förslag?
          </note>
          <note>
            Miljöpartiet har också gått emot regeringens förslag om en bortre
            parentes i a-kassan. Om och när den bortre parentesen genomförs
            - trots att man skjuter upp försämringarna skall den ju gälla
            från den 1 januari 1997 - är det en absolut och ovillkorlig förutsättning
            att a-kassan ersätts av ett annat godtagbart system. Det är inte
            acceptabelt att de som utförsäkras skall tvingas leva på KAS eller
            socialbidragsnivå.
          </note>
          <note>
            Vårt förslag är i stället en grundskyddsnivå lika för alla.
          </note>
          <note>
            Fru talman! Miljöpartiet har också en hel del andra förslag.
            Bl.a. har vi pratat om kollektivverkstäder för hantverkare. Vi
            vill att man skall avsätta medel i länsarbetsnämnderna för just
            kollektivverkstädernas praktiska vidareutbildning, speciellt där
            man inte har möjlighet att söka stöd genom driften. Detta skulle
            ha väldigt stor betydelse för många.
          </note>
          <note>
            Vi har också givit ett annat förslag till arbetsdelning i stil
            med den danska sopåkarmodellen som vi har tagit upp förut i denna
            kammare. Vi har också ett förslag om s.k. puljejobs, som vi kallar
            för åtgärder för långtidsarbetslösa.
          </note>
          <note>
            Vi har, fru talman, yrkat för lönebidragen. Vi vill att 100 miljoner
            utöver propositionens förslag skall läggas på anslaget för 1997,
            och de kommande två åren 200 miljoner varje år. Vi har också ett
            särskilt yttrande vad gäller samma hårda besparingskrav och återräkning
            av medelstilldelningen för 1997, och där vill vi att de negativa
            sysselsättningseffekterna för de arbetshandikappade skall undanröjas.
          </note>
          <note>
            Vi stöder också i ett särskilt yttrande en motion från Vänsterpartiet
            om betydelsen av forskning kring sjukdomen fibromyalgi och kring
            elöverkänslighet.
          </note>
          <note>
            Miljöpartiet har lagt fram en mängd motioner om just elöverkänslighet.
          </note>
          <note>
            Fru talman! Jag vill yrka bifall till reservationerna nr 4, 20
            och 22, men står naturligtvis bakom alla
          </note>
          <note>
            Miljöpartiets förslag.
          </note>
          <note type="speaker">
            Anf. 9 HANS ANDERSSON (v) replik:
          </note>
          <note>
            Fru talman! Jag tycker att det är väsentligt att åtminstone några
            minuter får upptas av oss som vill förkorta arbetstiden.
          </note>
          <note>
            Jag har några frågor. Vänsterpartiet har tyckt att det var viktigt
            att inleda försöksverksamhet i olika branscher. Vi har en ganska
            ensidig erfarenhet av arbetstidsförkortning i Sverige. Vi har
            avsatt
          </note>
          <note>
            2 miljarder kronor som ram inom vilken man gör en sänkning av
            arbetsgivaravgifter för de verksamheter och arbetsgivare som sänker
            arbetstiden och samtidigt ökar sysselsättningen. Vi tycker att
            det är väldigt bra och väl motiverat. Min fråga är varför Miljöpartiet
            inte alls har satsat på denna typ av praktisk försöksverksamhet
            och också budgeterat för den.
          </note>
          <note>
            Min andra fråga rör att vi har samma uppfattning om behovet av
            en lagreglerad arbetstidsförkortning med samma tidsintervall och
            att gå ned till 35-
          </note>
          <note>
            timmarsvecka. Men ni i Miljöpartiet räknar vad jag förstår hem
            rätt mycket dynamiska effekter. Vi har inte vågat det. Vi vet
            att det blir flera jobb, men ni använder ganska höga siffror,
            tycker jag. Vi har samma förslag, men vi drar inte ned på annan
            verksamhet så mycket som ni gör.
          </note>
          <note>
            Min tredje fråga är: Hur motiverar Barbro Johansson att Miljöpartiet
            drar ned 855 miljoner kronor på arbetsmarknadspolitiska åtgärder
            redan i år? Enligt min uppfattning är det helt otillräckligt.
            Jag vill lägga till 3 miljarder för att få in människor som är
            arbetslösa i aktiviteter.
          </note>
          <note>
            Det finns en grad av orealism i er politik, vilket jag beklagar,
            eftersom det är så viktigt att vi som slåss för arbetstidsförkortning
            har en bred palett, många åtgärder och en realistisk uppfattning
            om hur jobb kommer till stånd. Om man inför en a-kasseförsäkring
            på 80 % upp till 4,2 basbelopp och på 40 % därutöver, ja då är
            det adjöss med den inkomstrelaterade akassan. Se upp för det kravet
            och tänk igenom det igen, Barbro Johansson!
          </note>
          <note type="speaker">
            Anf. 10 BARBRO JOHANSSON (mp) replik:
          </note>
          <note>
            Fru talman! Det var många frågor som Hans Andersson ställde till
            mig, så jag kanske inte kan komma ihåg alla på en gång här nu.
          </note>
          <note>
            En fråga gällde att vi drar ned på arbetsmarknadspolitiska åtgärder.
            Vi vill ju ha en generell arbetstidsförkortning genomförd. Som
            jag sade förut till arbetsmarknadsminister Margareta Winberg lade
            vi i somras fram en rapport som vi har fått väldigt stöd för från
            forskare som tyckte att detta var mycket väl underbyggt. Vi har
            i vår budget räknat med att om man nu inför arbetstidsförkortning
            som vi gör så kommer arbetslösheten att minska, och i storleksordningen
          </note>
          <note>
            200 000 nya jobb kan skapas. I och med att arbetslösheten minskar
            och fler kommer in i riktiga jobb kommer också de arbetsmarknadspolitiska
            åtgärderna att minska. Det är det vi har lagt in i vår budget.
          </note>
          <note>
            Därför har vi i vår budget haft ett litet högre anslag nästa
            år, 1997, medan vi däremot sänker det de två följande åren. Det
            beror alltså på arbetstidsförkortningen.
          </note>
          <note>
            Hans Andersson pratade också om åtgärder för att införa arbetstidsförkortning
            i speciella branscher. Om jag nu förstod frågan riktigt kan jag
            säga att jag tycker att försök naturligtvis är bra, men vi vill
            få igenom detta på en gång och alltså minska veckoarbetstiden
            till 35 timmar för att få så stor effekt som möjligt. Vi har dock
            också en motion som handlar om att man i
          </note>
          <note>
            Uppsala kommun nu inför arbetstidsförkortning på försök.
          </note>
          <note type="speaker">
            Anf. 11 HANS ANDERSSON (v) replik:
          </note>
          <note>
            Fru talman! Jag tackar för svaret. Men reservation
          </note>
          <note>
            22 handlar om 1997. Med all respekt för den här rapporten är
            det snart jul - god jul, förresten, Barbro
          </note>
          <note>
            Johansson - och alltså är det snart 1997. Jag undrar hur vi skall
            kunna dels få ett beslut, dels översätta det ut till branscherna
            och dels förstå hur man skall genomföra detta och åstadkomma nyanställningar
            under
          </note>
          <note>
            1997, så att 855 miljoner skulle kunna sparas i förhållande till
            regeringens förslag. Detta kommer att medföra ökad arbetslöshet.
          </note>
          <note>
            Dessutom är behoven oändligt mycket större. Jag har i mitt parti
            kämpat till mig 3 ½ miljard för att åtminstone i någon mån ha
            högre aktivitet. Vad jag menar är bara detta: Vi är väldigt överens
            om tagen -
          </note>
          <note>
            vi skall slåss tillsammans för arbetstidsförkortning -
          </note>
          <note>
            men gör man detta litet orealistiskt blir man inte riktigt tagen
            på allvar av de stora, mäktiga elefanterna som Johnny Ahlqvist
            och - Gud förbjude mig att säga det i sammanhanget - Margareta
            Winberg.
          </note>
          <note type="speaker">
            Anf. 12 BARBRO JOHANSSON (mp) replik:
          </note>
          <note>
            Fru talman! Jag tror att jag blir tagen på allvar,
          </note>
          <note>
            Hans Andersson.
          </note>
          <note>
            De minskade anslagen beror som sagt var på att vi vill sänka
            arbetstiden och räknar med att det ger en sådan stor effekt. Vi
            har också ökade ekonomiska ramar för kommunerna. Det kommer också
            att innebära lägre arbetslöshet.
          </note>
          <note>
            Vi vill i vårt förslag sammanlagt under de tre kommande budgetåren
            tillföra kommunerna
          </note>
          <note>
            15 miljarder kronor. Det är alltså mycket mera än kommunerna
            föreslår. Redan nästa år ligger anslagen på 2,7 miljarder tror
            jag, nästkommande år på ungefär
          </note>
          <note>
            4,5 miljarder och det sista året på 7 ½ miljard. Vi tillför alltså
            kommunerna mer, och det kommer också att hjälpa till i både hemvården
            och sjukvården. Som jag tidigare har nämnt har kommunerna det
            just nu väldigt besvärligt, och just där kommer vi också att se
            en minskad arbetslöshet.
          </note>
          <note type="speaker">
            Anf. 13 DAN ERICSSON (kd):
          </note>
          <note>
            Fru talman! Så skall vi då återigen - för vilken gång i ordningen
            detta år vet jag inte - debattera arbetsmarknadspolitiken, eller
            snarare regeringens och Centerpartiets brist på politik för att
            bekämpa arbetslösheten.
          </note>
          <note>
            Som vi redan hört ser det ut att bli en traditionell debatt,
            där vi från oppositionen efterlyser politiska förslag från riksdagsmajoritetens
            sida och redovisar våra egna partiers recept för att få fler i
            arbete.
          </note>
          <note>
            Jag skulle kunna fortsätta i samma stil och rada upp statistik
            som visar regeringens misslyckande med att minska arbetslösheten.
            Vi kan ju konstatera att arbetslösheten nu tvärtom stiger enligt
            AMS senaste veckostatistik. Från förra veckan har antalet öppet
            arbetslösa ökat med 4 359 personer till nära 350 000.
          </note>
          <note>
            Totalt närmar sig arbetslösheten, räknat i öppet arbetslösa och
            arbetslösa i åtgärder, 700 000 personer.
          </note>
          <note>
            Man kan gå igenom en lång lista med arbetsmarknadspolitiska regeringsförslag
            som har misslyckats.
          </note>
          <note>
            Det handlar om RAS, avskaffandet av ungdomspraktiken, offentliga
            tillfälliga arbeten, Europastipendier, lönebidragshanteringen
            osv.
          </note>
          <note>
            Samtidigt skulle jag också kunna peka på hur regeringens politik
            är direkt företagsfientlig. Några exempel är förtida momsinbetalning,
            dubbelbeskattning, förlängd sjuklöneperiod, sjabblet med riskkapitalavdrag
            - ja, listan skulle kunna bli mycket lång.
          </note>
          <note>
            Det går också, fru talman, att raljera en lång stund med regeringens
            oförmåga att hantera a-kassefrågan på ett anständigt sätt och
            den totala vilsenhet som präglat hanteringen av denna fråga.
          </note>
          <note>
            Jag kan också peka på ett antal tillfällen då vi från oppositionen
            erbjudit regeringen samarbete för att lösa arbetsmarknadsfrågorna,
            men då regeringen bara kallt avvisat detta och menat sig vara
            god nog på egen hand.
          </note>
          <note>
            Uppräkningen skulle kunna göras oändligt lång över regeringens
            misslyckanden vad gäller vallöftet att få ned arbetslösheten till
            5 % redan 1995, och nu det nya målet att halvera den öppna arbetslösheten.
          </note>
          <note>
            Fru talman! Jag tänker dock inte fortsätta på det spåret. Det
            är rätt meningslöst och obehövligt. Verkligheten finns här utanför
            riksdagens väggar. Svenska folket har redan dömt ut regeringens
            politik på det arbetsmarknadspolitiska området. Domen är hård
            och berättigad.
          </note>
          <note>
            Jag tänker i stället, fru talman, ägna min debattid åt att skissa
            ett scenario för hur vi tillsammans som fristående partier skulle
            kunna söka ta oss ur det massarbetslöshetens järngrepp som Sverige
            nu sitter fast i.
          </note>
          <note>
            Jag har sex centrala punkter i ett sådant här program.
          </note>
          <note>
            1. Samverkan mellan partierna. Läget är nu så allvarligt att
            det kan jämföras med det läge som rådde när fem partier gemensamt
            sökte försvara den svenska kronan hösten 1992. Varför kan inte
            regeringen ta ett motsvarande initiativ som den dåvarande fyrpartiregeringen
            gjorde och inbjuda till krisöverläggningar, där man lägger den
            egna partiprestigen åt sidan och söker finna det som kan förena
            i ett nationellt krisläge? Jag menar att vi är inne i ett sådant
            läge, fru talman, när vi har en permanentad massarbetslöshet på
            den nivå vi har. Då efterlyser jag litet mer av det gemensamma,
            för att vi skall försöka finna varandra och lägga bort prestigen.
          </note>
          <note>
            2. Inse att vi borde ha ett närmast undantagsliknande tillstånd,
            då extraordinära metoder måste till för att bryta den negativa
            sysselsättningsspiral som landet befinner sig i. I det här läget
            måste det vara nödvändigt att pröva förslag och åtgärder som av
            de olika partierna av olika skäl anses tabubelagda. Det är inte
            negativism till olika förslag som behövs, utan modet att pröva
            sådant man förut inte kunnat tänka sig, allt i syfte att vända
            en negativ spiral till en positiv.
          </note>
          <note>
            Fru talman! När man är flera partier tillsammans kan det också
            vara lättare att gemensamt ta ansvar för förslag som på grund
            av mytbildning eller av andra orsaker sablas ned i den allmänna
            debatten. Frågan om tjänsteföretag i hushållssektorn är ett tydligt
            exempel, där det uppenbarligen i dag finns en vilja hos rätt många
            partier att finna en lösning, men där man ändå har svårt att komma
            till skott.
          </note>
          <note>
            3. Ett företagsinriktat program, som tar bort det som är och
            upplevs som spärrar och hinder för företagande, ett program som
            kan börja staka ut vägen till stabila och långsiktiga villkor
            för landets företagare.
          </note>
          <note>
            Här kan det handla om riskvilligt kapital, hur det skall komma
            till, om skattefrågorna och om att ta bort byråkratin.
          </note>
          <note>
            4. En skatteväxling riktad så att skatterna inom tjänstesektorn
            sänks genom att miljöavgifter höjs.
          </note>
          <note>
            Debatten om det här har under den senaste tiden koncentrerats
            på hushållssektorn, och det är bra. Här finns ju färdiga modeller,
            som snabbt skulle öka sysselsättningen inom denna sektor. Det
            finns modeller från andra länder; det är den danska och den franska,
            och vi kanske kan finna den egna modellen i det här sammanhanget.
            Men det viktiga är att vi skall komma i gång med det här. Jag
            välkomnar att också Folkpartiet, som tidigare inte har anammat
            de här idéerna, nu är uppe på vagnen.
          </note>
          <note>
            5. Se till att uppsägningarna inom kommuner och landsting avbryts
            och ersätts med en kraftfull satsning på vård och omsorg. Omfördelningen
            av ekonomiska resurser, som säkerställer en värdig vård och tryggare
            arbeten i kommuner och landsting, är en del i detta.
          </note>
          <note>
            6. Ett avregleringsprogram för arbetsmarknadspolitiken. Att riva
            rigida regelsystem och föra ned besluten så att kommuner, arbetsförmedlingar
            och försäkringskassor samverkar är centralt för detta. Och här
            tar ändå regeringen och riksdagens majoritet steg i rätt riktning.
            Men det måste göras mera.
          </note>
          <note>
            Fru talman! Jag skulle i dag vilja ha svar från såväl arbetsmarknadsutskottets
            ordförande som arbetsmarknadsministern om hur man ser på ett sådant
            här skisserat program. Jag tror att det under den här mandatperioden
            kan vara sista chansen till en samling över partigränserna för
            att bekämpa arbetslösheten.
          </note>
          <note>
            Varför kan då inte regeringen erkänna sitt misslyckande att på
            egen hand klara sysselsättningsfrågorna och sedan prestigelöst
            - det gäller också från oppositionens sida - gå in i en rejäl
            diskussion om hur vi skall ta oss ur denna för landet och för
            enskilda arbetslösa fullständigt förödande situation?
          </note>
          <note>
            Det handlar inte i första hand om ministrars eller regeringens
            misslyckande, utan om att den politik som förs har lett till en
            förtvivlan och uppgivenhet hos alla dem som förvägras möjligheten
            till ett arbete. Det är för deras skull, för de arbetslösas skull,
            som vi nu borde kunna ta gemensamma tag.
          </note>
          <note>
            Men det är ju regeringen, fru talman, som har ansvaret för att
            någonting här skall kunna komma till, och det är därför jag vill
            ha ett svar på de här frågeställningarna.
          </note>
          <note>
            I väntan på de svaren vill jag också kort kommentera våra reservationer
            till det betänkande vi har att besluta om.
          </note>
          <note>
            Vad gäller inriktningen av arbetsmarknadspolitiken yrkar jag
            bifall till reservation 5, som är en kortfattad redovisning av
            ett kristdemokratiskt synsätt på hur arbetsmarknadspolitiken skall
            reformeras. Det handlar om att flytta ned besluten till den lokala
            nivån och samverka över kommun-, arbetsförmedlings- och försäkringskassegränserna,
            att ta till vara de krafter som finns i den ideella sektorn, hos
            företagare och andra, och verkligen få en kraftsamling på det
            lokala planet. En ordentlig satsning på att skapa förutsättningar
            för ungdomar att få fotfäste på arbetsmarknaden, genom lärlingssystem
            och ungdomslöner, är en annan del. Att pröva arbetsdelning inom
            offentlig sektor är ytterligare ett förslag.
          </note>
          <note>
            Jag yrkar också bifall till reservation 6, som innebär att vi
            behåller personal inom vård- och omsorgssektorn och medger att
            länsarbetsnämnderna kan skriva kompetensutvecklingsavtal med kommuner
            och landsting när personal är uppsägningshotad.
          </note>
          <note>
            Från Kristdemokraternas sida står vi givetvis bakom övriga reservationer
            från vårt håll, om arbetet med arbetsmarknadsfrågorna inom EU
            och om ett nytt sätt att förbättra effektiviteten i arbetsmarknadsåtgärderna.
            Men för att spara tid yrkar jag nu inte bifall till dessa reservationer.
          </note>
          <note>
            Vad gäller själva anslagsdelen har vårt ramförslag tidigare avvisats,
            varför vi nu inte deltar i beslutet om innehållet. Jag hänvisar
            då till vårt särskilda yttrande och vill särskilt understryka
            att det centrala AMS bör bantas till förmån för fältverksamheten
            på arbetsförmedlingarna. Jag vill understryka sabbatsåret som
            en möjlighet att skapa vikariatsplatser. Barbro Johansson nämnde
            det tidigare. Jag skall inte själv göra anspråk på upphovsrätten
            till detta, men det är krav som vi har drivit sedan 70-talet.
            Så fort vi kom in i riksdagen lade vi förslag om det, och det
            är positivt att flera nu omfattas av den tanken. Jag väntar bara
            på att regeringen skall konkretisera detta och lägga en proposition
            om detta på riksdagens bord.
          </note>
          <note>
            Ett annat förslag från vår sida är att lönebidragen för ideella
            organisationer bör säkerställas på hög nivå för att arbetshandikappade
            inte skall riskera uppsägning.
          </note>
          <note>
            Vad gäller de arbetshandikappade är det bra att utskottsmajoriteten
            delvis gått oss till mötes i frågan om ökade resurser till Samhall.
            Det underlättar verksamheten och förhindrar en del av de uppsägningar
            som var planerade. Men, fru talman, det räcker inte riktigt.
          </note>
          <note>
            Det borde vara mera.
          </note>
          <note>
            Vad gäller a-kassan har vårt ramförslag tidigare avvisats, varför
            vi nu inte heller i detta fall deltar i beslutet i fråga om innehållet.
            Vi är, som flera varit tidigare, oerhört kritiska till hur regeringen
            och Centerpartiet har hanterat a-kassan med ständiga regelförändringar
            fram och tillbaka.
          </note>
          <note>
            Fru talman! Jag vill för min del understryka att det ändå är
            bra att majoriteten nu följer det kristdemokratiska förslaget
            om att riva upp beslutet från den 12 juli och inte ytterligare
            försämra arbetsvillkoren vid årsskiftet. Jag hoppas verkligen
            att vi nu under våren skall kunna nå en samlad helhetslösning
            vad gäller arbetslöshetsförsäkringen. Ambitionen från vår sida
            är att delta konstruktivt i samtalen om detta för att finna en
            stabil lösning.
          </note>
          <note>
            Till sist, fru talman, hoppas jag nu få ett svar på vår lilla
            invit för att finna gemensamma lösningar och ta landet ur massarbetslöshetens
            järngrepp.
          </note>
          <note type="speaker">
            Anf. 14 HANS ANDERSSON (v) replik:
          </note>
          <note>
            Fru talman! Jag skall först säga att jag är glad över att kristdemokraterna
            och Dan Ericsson liksom vi faktiskt har stått upp för arbetshandikappade,
            när det gäller både lönebidrag och Samhall. Beloppen är litet
            olika; vi föreslår litet mer pengar. Men ni har ändå bidragit
            till en konstruktiv lösning, och det tycker jag är bra.
          </note>
          <note>
            Jag begärde ordet därför att jag är litet rädd för det som Dan
            Ericsson sade. Det skall visserligen inte gå prestige i detta,
            och vi bör också samarbeta. Så långt ställer jag upp. Men sedan
            åberopar han undantagstillstånd, den hemska hösten 1992 och fyrpartiregeringens
            initiativ att bjuda in socialdemokratisk opposition till fruktlöst
            försvar för en valuta som var fel på nivå. Man gjorde fel analys
            av läget. Statsminister
          </note>
          <note>
            Bildt talade om rötmånad och sommarjournalistik.
          </note>
          <note>
            Man förstod inte vad det handlade om. Jag hörde på
          </note>
          <note>
            Ekot i morse att vi förlorade 5 miljarder kronor per dag. Detta
            var en katastrofal politik. Ett akut svårt läge ledde till att
            man blev förblindad.
          </note>
          <note>
            Lika förblindad tror jag att kd är i många frågor.
          </note>
          <note>
            Man tror att undantagstillståndet kan lösas genom att avreglera
            arbetsrätten en god bit. Man tror mycket på
          </note>
          <note>
            Essenpunkterna. Jag ser dem som en fasa, åtminstone för arbetstagare
            och när det gäller att bekämpa arbetslösheten. Piglösningen är
            ingen lösning vi gillar.
          </note>
          <note>
            Mycket av den avreglering som kd är inne på och vill få igenom
            tack vare ett akut krigstillstånd, tror jag är mycket farlig.
          </note>
          <note>
            Sedan vill jag med samma envetenhet som till en del andra ställa
            frågorna: Hur klarar ni av att vara så duktiga arbetsmarknadspolitiskt
            och ändå plocka bort ungefär 4 miljarder från arbetsmarknadspolitik,
            utgiftsområde 14, och 11/2 miljard från utgiftsområde
          </note>
          <note>
            13 redan nästa år?
          </note>
          <note>
            Se det var inte dåliga dynamiska effekter när man bakade den
            budgetbullen, Dan Ericsson! Jag kan jämföra exakt med våra förslag,
            och jag kan jämföra exakt med hur mycket pengar vi tvingas lägga
            på arbetsmarknadspolitik och a-kassa för att inte svika de arbetslösa.
            Det är viktigt att vara korrekt i beräkningarna.
          </note>
          <note type="speaker">
            Anf. 15 DAN ERICSSON (kd) replik:
          </note>
          <note>
            Fru talman! Det här är ju typiskt för Hans Anderssons debattstil.
            Så fort man försöker öppna för något slags konstruktiv dialog
            och finna metoder för att hitta lösningar på svåra problem kastar
            sig Hans Andersson direkt över det, pekar på vad som gick snett
            och på vad som inte blev bra och säger att vi inte skall göra
            om sådana misstag.
          </note>
          <note>
            Nej, det är klart, Hans Andersson - då skulle vi ju inte komma
            någonstans. Då kan vi stå där med våra olika förslag och rösta
            på dem rakt upp och ned. Då får vi ju inte någon debatt. Är det
            på det sättet som vi i sak skall försöka debattera arbetsmarknadspolitiken?
          </note>
          <note>
            Då tror jag inte att Hans Andersson har så mycket att tillföra.
          </note>
          <note>
            För övrigt, Hans Andersson, är er trovärdighet i fråga om riksdagsbehandlingen
            allvarligt skadad. I
          </note>
          <note>
            början på den här veckan yrkade ni bifall till vissa saker som
            kunde samla majoritet och fälla regeringen.
          </note>
          <note>
            Men sedan, när det verkligen gällde i omröstningen, tog ni ändå
            tillbaka detta och stod lojalt upp som regeringens stödtrupp.
          </note>
          <note>
            Ni har inte längre någon trovärdighet när ni yrkar bifall till
            saker. Vi vet att ni ändå till syvende och sist kommer att backa
            upp regeringen.
          </note>
          <note>
            Sedan till våra anslag till arbetsmarknadspolitiken.
          </note>
          <note>
            Vi har faktiskt lagt fram förslag om 14 miljarder i tillväxt
            och företagsåtgärder. Detta kommer att skapa sysselsättning, det
            kommer att göra så att fler får arbete. Vi har lagt fram förslag
            om 6,5 miljarder till kommuner och landsting. Detta kommer att
            skapa sysselsättning. Detta kommer att ge arbete. Det kommer definitivt
            att minska arbetslöshetskön. Det är det som är poängen med vårt
            förslag.
          </note>
          <note type="speaker">
            Anf. 16 HANS ANDERSSON (v) replik:
          </note>
          <note>
            Fru talman! Jag vet inte exakt vad som åsyftades med "i början
            på den här veckan". Kanske var det kalkning, eller måhända åderförkalkning
            på något håll.
          </note>
          <note>
            Jag vill ägna mig åt väsentligheter. Jag läser ur den sammanställning
            som utskottskansliet har gjort och som är väldigt bra. Jag ser
            att ni plockar bort 4
          </note>
          <note>
            miljarder 1997 från arbetsmarknad och 1,4 miljarder för att vara
            exakt från a-kassa.
          </note>
          <note>
            Jag vet att ni satsar en del på näringslivspolitik.
          </note>
          <note>
            Bra! Men ni kommer inte att klara arbetslösheten under 1997.
            När det gäller era 6,5 miljarder på kommunsidan som ni stoltserar
            med finns det även där en hel del dynamiska effekter. Ni har litet
            reella pengar vad gäller egenavgifter. Men det mesta är luft,
            Dan
          </note>
          <note>
            Ericsson.
          </note>
          <note>
            Så till er samverkansinvit. Titta i arbetsmarknadsutskottets
            betänkande nr 4 på vad ni kommer att göra! Där har ni skrivit
            ihop er med moderater och folkpartister om en ytterligare avreglering
            av arbetsrätten. Skall ni försöka få samverkan med regeringen
            om det? Nej, så långt tror inte jag att regeringen går.
          </note>
          <note>
            Det kan då jag säga som vänsterpartist.
          </note>
          <note>
            Men som sagt: Ni kan inte mygla med budgeten.
          </note>
          <note>
            Ni kan inte löva av de arbetsmarknadspolitiska medlen och samtidigt
            låtsas som om ni har pengar till utbildning, LAN-avtal med kommunerna,
            rekryteringsstöd osv. Jag är ledsen, Dan Ericsson, men det blir
            en högre öppen arbetslöshet, åtminstone på kort sikt.
          </note>
          <note type="speaker">
            Anf. 17 DAN ERICSSON (kd) replik:
          </note>
          <note>
            Fru talman! Huruvida Hans Andersson har problem med åderförkalkning
            skall jag inte uttala mig om. Men faktum är att ni i måndags yrkade
            bifall till förslag som samlade en majoritet. Men sedan, precis
            innan omröstningen på tisdagen, sade ni: Vi har ändrat oss. Vi
            fäller inte regeringen.
          </note>
          <note>
            Vi vet ju att när det kommer till kritan kommer det alltid att
            vara så. Ni är regeringens lojala stödtrupp.
          </note>
          <note>
            Det kommer också att gälla i de här frågorna, om saken skulle
            ställas på sin spets.
          </note>
          <note>
            Om inte Hans Andersson tror att 20 miljarder satsade på företag,
            på tillväxt och på kommuner och landsting ger ett enda jobb, tror
            jag att Hans Andersson är illa ute i debatten. Det är klart att
            det ger sysselsättning. Det kommer att kapa arbetslöshetsköerna.
          </note>
          <note>
            Det är ju det som är poängen.
          </note>
          <note>
            För övrigt, Hans Andersson, är ni i Stockholms läns landsting
            beredda att göra nedskärningar inom vården med 3 miljarder. Hur
            slår detta mot sysselsättningen inom vård och omsorg? Hur slår
            detta mot hur omsorgen bedrivs? Är det en värdig vård och omsorg?
            Det är detta som Vänsterpartiet står för i
          </note>
          <note>
            Stockholms läns landsting.
          </note>
          <note>
            Hans Andersson uppmanade tidigare Kent Olsson att tala med något
            lägre tonfall. Jag tror att Hans Andersson själv faktiskt bör
            stämma ned sig litet i sina ordval.
          </note>
          <note type="speaker">
            Anf. 18 JOHNNY AHLQVIST (s):
          </note>
          <note>
            Fru talman! Låt mig först, innan jag går in på betänkandet, framföra
            ett tack till arbetsmarknadsutskottets kanslipersonal.
          </note>
          <note>
            Det betänkande som ligger på bordet i dag är ett av de största
            betänkanden vi har haft här, med inte mindre än 259 motionsyrkanden.
            Naturligtvis har detta haft till följd att det har blivit ett
            antal tillkännagivanden.
          </note>
          <note>
            Jag vill redan från början säga några ord till Elver
          </note>
          <note>
            Jonsson, som försöker göra ett stort nummer i massmedierna av
            att det är en spricka mellan s-gruppen i utskottet och arbetsmarknadsministern,
            av att vi inte går i takt.
          </note>
          <note>
            Så är det faktiskt inte. Om det finns 250 yrkanden är det väl
            helt normalt att det blir ett och annat tillkännagivanden.
          </note>
          <note>
            Jag tror att Elver Jonsson kanske skall gå tillbaka till 1993-94
            och rannsaka de åren. Jag roade mig i går kväll med att ta fram
            ett antal betänkanden från när vi hade en borgerlig regering.
            I det betänkandet fanns det nio tillkännagivanden. Totalt under
            det året var det 102 tillkännagivanden. Så jag tror att det tillkännagivande
            som vi har gjort i arbetsmarknadsutskottet är en liten krusning.
          </note>
          <note>
            Jag vänder mig också mot att Vänsterpartiet i massmedier påstått
            att frågorna inte hanteras rätt i utskottet. Man kan vara populist
            på många områden,
          </note>
          <note>
            Hans Andersson, men jag tycker faktiskt inte att man skall vara
            populist när det gäller det formella. Vi har haft elva sammanträden
            i arbetsmarknadsutskottet innan vi lade fram det här betänkandet
            på riksdagens bord. Har Hans Andersson synpunkter på att utskottshanteringen
            inte varit den rätta tycker jag att det vore bra om han framförde
            dem på utskottets sammanträden och inte i massmedierna. Det måste
            finnas en viss renhårighet hos politiker, men det kan man naturligtvis
            inte förvänta sig från Vänsterpartiet.
          </note>
          <note>
            Fru talman! Låt mig först yrka avslag på samtliga reservationer
            och bifall till hemställan i betänkandet.
          </note>
          <note>
            Som jag sade är det här ett betänkande som spänner över stora
            delar av arbetsmarknadspolitiken. Det innehåller ett antal yrkanden
            där man kan se de stora skillnaderna i synen på svensk arbetsmarknadspolitik.
          </note>
          <note>
            Genom betänkandet fullföljer vi det samarbete vi hade med Centern
            inför 12 juli-beslutet, där vi kanske har en annan syn på hur
            man i framtiden kan lösa problemen på arbetsmarknaden.
          </note>
          <note>
            Jag har inte tänkt gå in på hela betänkandet, utan jag tänker
            bara redovisa den del där vi fullföljer 12
          </note>
          <note>
            juli-beslutet.
          </note>
          <note>
            Det finns också en inriktning i betänkandet som innebär mer samförstånd
            och mindre konfrontation, vilket jag tror är nödvändigt om man
            skall klara det gemensamma målet att halvera den öppna arbetslösheten.
            Det inser nog alla - utom Moderaterna. De väljer i sina motioner
            en helt annan linje med konfrontation och mer osäkerhet för vanliga
            människor.
          </note>
          <note>
            Fru talman! Jag måste också litet grand få kommentera de inlägg
            vi har hört. Detta är, som någon sade tidigare, den tredje debatten
            om arbetsmarknadspolitik vi har haft på mycket kort tid. En sammanfattning
            av de talare som varit uppe i talarstolen före mig skulle kunna
            vara det ständigt återkommande temat: pessimism, kverulans och
            ett evinnerligt eländesomkväde från oppositionen. Jag har aldrig
            hört så många dysterkvistar yttra sig i en debatt. Det är inte
            att undra på att osäkerhet och pessimism bryter ut och utvecklas
            ute bland människor. Varenda talare här har bara talat om eländes
            eländes elände. Och jag kan förstå att de gör det, fru talman,
            för de har inget konkret att redovisa i sina egna motioner. Det
            finns inget konkret, enigt alternativ från oppositionen till det
            socialdemokratiska alternativet. Då är det förstås bättre att
            bygga upp sina anföranden på att beskriva hur eländigt allting
            är. De tongångarna har vi haft i många andra debatter också.
          </note>
          <note>
            Jag tycker faktiskt att det var skönt att Dan Ericsson gjorde
            en invit och öppnade för en diskussion om sakfrågorna, i stället
            för att vi bara skall hålla på och beskriva allt elände.
          </note>
          <note>
            Jag har i de tidigare debatterna blivit så oändligt trött på
            att höra Per Unckel tjata om siffror, sänkta skatter och alltihop.
            Han vet ju det här, för han har försökt med sänkta skatter under
            en regeringsperiod.
          </note>
          <note>
            Inte blev det fler arbetstillfällen för det. Nu har han fått
            en mycket värdig efterträdare i Kent Olsson, som lägger an precis
            samma tema. Han har inget konkret att komma med, utan det är bara
            jämmer och elände.
          </note>
          <note>
            Jag blir också trött på allt prat från talarstolen om att arbetsmarknadspolitiken
            skall lösa alla problem.
          </note>
          <note>
            Vi har sagt det tidigare från arbetsmarknadsutskottet, och jag
            vill betona det ytterligare en gång: Arbetsmarknadspolitiken skapar
            inte fler jobb. Dess uppgift är att förbereda och underlätta för
            arbetslösa människor att komma in i en sysselsättning.
          </note>
          <note>
            Arbetsmarknadspolitiken är en del av en stor sysselsättningspolitik
            där också ekonomisk politik, utbildnings- och näringspolitik är
            viktiga inslag. Men jag tror ändå inte att vi här kan klara alla
            dessa problem själva. Jag tror att det är på tiden att vi inser
            att det ute i Helsingborg, Tranås eller Uddevalla kanske kan finnas
            möjligheter att lösa detta, för det är där jobben skapas. Jobben
            skapas inte i riksdagen.
          </note>
          <note>
            Jag tror att alltför många politiker, inklusive socialdemokrater,
            går omkring och tror att det går att lösa allt centralt, att vi
            skulle kunna ta hela Sverige i ett enda stort grepp och - vips
            - trolla bort arbetslösheten och skapa jobb. Det spelar egentligen
            inte så stor roll hur många miljarder hit eller dit det handlar
            om, men det spelar roll för dem som är arbetslösa att man gör
            någonting för att få i gång jobben.
          </note>
          <note>
            Jag har aldrig träffat någon av de 600 000 arbetslösa Kent Olsson
            hänvisar till som presenterat sig som
          </note>
          <note>
            "en av de 600 000 arbetslösa". Det handlar inte om statistik,
            Kent Olsson, det handlar om individer och människor som vi måste
            försöka komma till rätta med.
          </note>
          <note>
            Men som vanligt gömmer sig Moderaterna bakom statistik och åter
            statistik.
          </note>
          <note>
            Att ohyggligt många människor i dag saknar rätten att gå till
            ett arbete behöver vi inte träta om. Det vet vi alla. Men Kent
            Olsson, Hans Andersson, Elver Jonsson och Dan Ericsson måste sluta
            tro att vi kan lösa alla problem här i riksdagen. Vi är inte någon
            sorts
          </note>
          <note>
            Peter Pan som med ett trollspö kan skapa alla de här arbetstillfällena.
          </note>
          <note>
            Jag tror att man ute i kommunerna kan ha en större förmåga att
            göra det här. Jag tror då att det är viktigt att vi ger en möjlighet
            att bedriva arbetsmarknadspolitik även på det kommunala planet.
            Har vi nu lyckats halvera räntan, industrin satsar 2 000 kr varje
            sekund på framtiden och vi ger denna möjlighet åt kommunerna ute
            i landet, då tror jag faktiskt att de kan klara detta, kanske
            på ett bättre sätt än vad vi kan göra här.
          </note>
          <note>
            Om kommunerna nu tar tillfället i akt har man chansen att skräddarsy
            lösningar för varje enskild individ. Man har möjlighet att göra
            det som passar bäst i just den kommunen. Vad det handlar om är
            att varenda kommun genom 12 juli-beslutet har fått den här chansen.
            Varenda kommun kommer att få en arbetsförmedlingsnämnd, och varenda
            kommun kan nu få möjligheter att satsa på detta.
          </note>
          <note>
            Jag tror ändå inte att det är dags att skrota den traditionella
            arbetsmarknadspolitiken, men vi måste vara öppna för förändringar
            i den. Den inrättades en gång på 1950-talet, och jag tror inte
            att den klarar de nya förändringar som har skett. Samhället förändras
            ständigt, och då måste vi också anpassa arbetsmarknadspolitiken
            därefter.
          </note>
          <note>
            Med en lokal anpassning av arbetsmarknadspolitiken på varje ort
            kan man där med sina förutsättningar, sina möjligheter och sina
            problem skapa en samling kring sysselsättningsmålet. Då blir faktiskt
            arbetsmarknadspolitiken ett instrument för ett brett samarbete
            där alla goda krafter kan hjälpas åt i form av vuxenutbildning,
            utbildningscenter, företagare, offentliga arbetsgivare, myndigheter
            och inte minst organisationer av olika slag.
          </note>
          <note>
            Fru talman! Jag tror på den här lösningen. Det gör den socialdemokratiska
            riksdagsgruppen och arbetsmarknadsminister Margareta Winberg också.
            Men jag kan inte förstå varför inte Moderaterna kan lita på sina
            förtroendevalda ute i kommunerna.
          </note>
          <note>
            Jag tycker också att det är dags för Vänsterpartiet att redovisa
            sin inställning i den här frågan. I tidigare debatter har Vänsterpartiet
            varit mycket svalt i den här frågan och menat att allt i stället
            skall ligga på det centrala planet. Men nu kanske Vänsterpartiet
            har börjat svänga om och se att det inte går med bara centralstyre.
          </note>
          <note>
            Jag tror att vi kan lösa problemen med arbetslösheten om vi börjar
            inse att det faktiskt är människor av kött och blod det handlar
            om, människor som måste få hjälp för att komma tillbaka till ett
            jobb. Kan man föra samman de goda krafterna - näringsliv, arbetsförmedling,
            skola, arbetssökande och fackförening - tror jag faktiskt att
            man kan göra mycket i den delen.
          </note>
          <note>
            Vi måste nu för en gångs skull kanske ändra oss och säga att
            vi inte skall detaljstyra allting från riksdagen - eller regeringen.
            Det är dags att vi förlitar oss på att människor ute i landet
            förstår sig på en del saker bättre än vad vi politiker gör. Vi
            har nu sagt: Nu har ni möjligheten. Det enkla rådet till kommunerna
            är egentligen: Gör vad ni vill! Fixa detta! Men klara de mål som
            är uppsatta för att minska arbetslösheten!
          </note>
          <note>
            Fru talman! Jag vill också kort kommentera diskussionen om arbetslöshetsförsäkringarna.
            Man har från visst håll försökt göra ett stort nummer av att vi
            skjuter det beslut som fattades den 12 juli på framtiden. Jag
            tycker inte att det är något fel i att som politiker vara lyhörd
            för vad folk tycker och tänker i olika frågor. I den här frågan
            har det varit en massiv kritik mot riksdagen, inte minst mot mig
            själv och Margareta Winberg. Då tycker jag att det är bra om man
            som politiker vågar erkänna att man kanske gjort ett fel och skjuter
            detta framför sig för att kunna återkomma med något bättre. Då
            tycker jag inte, Hans Andersson, att man skall ta kortsiktiga
            politiska poäng genom att kritisera detta. Då tycker jag faktiskt
            inte att man är någon värdig politiker.
          </note>
          <note>
            Sedan får man höra Elver Jonsson lovprisa den statliga a-kassan,
            som infördes under den borgerliga regeringen. Men, Elver Jonsson,
            den a-kassan hade inte gett mer trygghet i dag än det förslag
            som vi nu skrotar. Det var ungefär samma riktlinjer, samma infallsvinklar
            i den statliga a-kassan. Elver Jonsson sade att detta hade varit
            den stora lösningen. Det skiljer litet grand här, Elver Jonsson,
            därför att ni inrättade en arbetslöshetskassa där staten skulle
            subventionera administrationskostnaderna, det gjorde ni med en
            enda tanke, att man skulle få en överströmning från de fackliga
            a-kassorna till den statliga akassan. Jag tror aldrig att vi kommer
            tillbaka till att vi skall ha en sådan uppläggning.
          </note>
          <note>
            Fru talman! Det har diskuterats mycket om vad oppositionen säger
            och här har varit stora diskussioner mellan Dan Ericsson och Hans
            Andersson om de olika budgetförslagen. Men det är faktiskt så
            att samtidigt som moderaterna säger att man vill satsa mer, man
            skall förbereda mer så att folk kommer ut i jobben, drar man in
            6,1 miljarder från de arbetsmarknadspolitiska anslagen. Jag tycker
            att det hade varit bra om Kent Olsson hade kunnat redovisa hur
            den ekvationen skall gå ihop.
          </note>
          <note>
            Det är inte det enda. Man drar in 60 miljarder genom sänkta skatter,
            15 miljarder från kommunerna.
          </note>
          <note>
            Vad händer med de 15 miljarderna, Kent Olsson?
          </note>
          <note>
            Naturligtvis slår det ut i arbetslöshet på det kommunala planet.
            Samtidigt säger ni att ni skall lösa detta, när de metoder som
            moderaterna anför i sina motioner inte är trovärdiga, aldrig har
            varit det och inte kommer att vara det i framtiden heller.
          </note>
          <note>
            Jag vill ställa en fråga till Elver Jonsson, för jag fick inget
            svar för fjorton dagar sedan när vi hade en debatt. Jag tycker
            att det är mycket intressant när man från Folkpartiet drar in
            mer pengar från det arbetsmarknadspolitiska anslaget än det finns
            på anslaget.
          </note>
          <note>
            Det hade varit roligt att få en redovisning av hur den ekvationen
            går ihop. Jag kanske inte var den bäste i matematik när jag gick
            i skolan, men ni vill dra in 5,7
          </note>
          <note>
            miljarder från arbetsmarknadsåtgärder, där det rimligtvis inte
            finns mer än något mellan 3 ½ och 4 miljarder. Varifrån tar ni
            de andra miljarderna?
          </note>
          <note>
            Fru talman! Vänsterpartiets företrädare har i sin inledning sagt:
            Mer pengar hit och mer pengar dit.
          </note>
          <note>
            Hans Andersson, det finns ingen trovärdighet i detta.
          </note>
          <note>
            Det är populism. Jag sade till Hans Andersson i den förra debatten
            att populismen i Sveriges riksdag äntligen har fått ett ansikte
            genom honom. Hans Andersson bekräftar detta ytterligare i dag.
            Det är inte realistiskt att säga att man skall kunna satsa miljard
            efter miljard på olika områden. De miljarderna har inte
          </note>
          <note>
            Hans Andersson och Vänsterpartiet någonstans.
          </note>
          <note>
            Fru talman! Om det blir någon form av Hans eller
          </note>
          <note>
            Greta, som nämndes här, tror jag arbetsmarknadsministern får
            svara på. Däremot tycker jag att det kanske hade varit mer trovärdigt
            om Hans Andersson hade hänvisat till någon annan stor människa,
            nämligen
          </note>
          <note>
            Hans Christian Andersen, den danske författaren.
          </note>
          <note>
            Mellan honom och Hans Andersson i riksdagen finns mycket stora
            likheter. Bägge två är mycket duktiga på att måla upp luftslott
            och skriva fantasisagor.
          </note>
          <note>
            Med detta yrkar jag bifall till utskottets hemställan.
          </note>
          <note type="speaker">
            Anf. 19 KENT OLSSON (m) replik:
          </note>
          <note>
            Fru talman! Arbetsmarknadsutskottets ordförande klagar på att
            vi kverulerar. Ja, vi tar det här på största allvar, Johnny Ahlqvist.
            Vi är bekymrade över att den socialdemokratiska politiken inte
            har medfört några nya jobb under de två och ett halvt år man har
            varit vid makten. Vi är bekymrade över AMS prognoser för framtiden.
            Vi blir också bekymrade när Johnny
          </note>
          <note>
            Ahlqvist i dag inte på något sätt talar om hur man skall lösa
            arbetslöshetskrisen.
          </note>
          <note>
            När Johnny Ahlqvist gick fram hade jag en förhoppning om att
            Socialdemokraterna nu skulle tala om hur man ville lösa problemet.
            Inte ett ord om detta. Han var trött på att höra siffror, sade
            han. Det är klart att han är trött. Jag hade också varit trött
            om jag hade varit socialdemokratisk politiker och fått höra sanningens
            siffror, dvs. siffror som inte ger något hopp.
          </note>
          <note>
            Vi har presenterat vår politik i motioner och jag presenterade
            den från talarstolen. Där talar vi om hur vi vill förändra situationen
            på arbetsmarknaden. Vi tror att vi måste förändra arbetsrätten,
            vi tror att vi måste förändra lönebildningen och att vi måste
            sänka skatter. Vi måste göra det företagsvänligt i Sverige.
          </note>
          <note>
            Men det som socialdemokraterna väljer att angripa oss för är
            att moderaterna skall dra in pengar från den kommunala sektorn.
            Ja, det är riktigt. Vi drar in pengar från den kommunala sektorn,
            men, och det nämner inte Johnny Andersson, samtidigt som vi gör
            detta sänker vi skatter. Människor får alltså mer pengar över.
            Vår politik bygger på en helhet i detta. Det bygger också på en
            helhet när vi vill satsa på offensiva arbetsmarknadspolitiska
            åtgärder med kvalitet i stället för kvantitet.
          </note>
          <note type="speaker">
            Anf. 20 JOHNNY AHLQVIST (s) replik:
          </note>
          <note>
            Fru talman! Det verkar som om Kent Olsson blev mycket irriterad
            av att jag kritiserade den moderata politiken, för han döpte om
            mig i replikskiftet. Men jag heter fortfarande Johnny Ahlqvist,
            Kent Olsson.
          </note>
          <note>
            Kent Olsson säger att Socialdemokraterna inte gör någon satsning
            på företag. Men företagen har ju inte den uppfattningen, Kent
            Olsson. Man satsar 66 miljarder detta år på industriinvesteringar.
            Hade man satsat 66 miljarder på detta om man hade misstrott den
            socialdemokratiska politiken? Det är inte så, Kent
          </note>
          <note>
            Olsson, att vi för en politik som slår snett mot de mindre och
            medelstora företagen. Tvärtom har vi gått ut och sagt att vi måste
            göra någonting för de företagen.
          </note>
          <note>
            Sedan är det ju så här, Kent Olsson, att i Stockholmsregionen
            finns det i dag 11 000 fler jobb än det fanns 1995. När Kent Olsson
            säger att arbetslösheten har ökat stämmer det inte med verkligheten.
            Men man kan aldrig använda sig av statistik. Det är ju det jag
            säger i min inledning, Kent Olsson. För moderaterna är de arbetslösa
            ingenting annat än statistik och åter statistik. För oss socialdemokrater
            är de arbetslösa människor av kött och blod. Den dag man från
            moderaternas sida kan diskutera på det sättet och se människorna
            som någonting annat än statistik kanske vi kan börja diskutera
            hur vi skall arbeta gemensamt i arbetsmarknadsutskottet. Men när
            moderaterna konsekvent har den här inställningen finns det inga
            öppna dörrar däremellan.
          </note>
          <note type="speaker">
            Anf. 21 KENT OLSSON (m) replik:
          </note>
          <note>
            Fru talman! För oss är de arbetslösa verkligen kött och blod,
            Johnny Ahlqvist. Vi har lagt fram ett antal förslag som vi är
            helt övertygade om leder till att arbetslösheten kommer att minska.
            Socialdemokraterna väljer ju att lägga fram förslag som de inte
            själva tror på. Senare i eftermiddag kommer vi att debattera förändrade
            arbetsrättsregler. Om jag inte minns fel har statsminister Göran
            Persson sagt att man egentligen inte tror på de här förslagen,
            men man lägger fram dem ändå.
          </note>
          <note>
            Det är skillnaden mellan socialdemokratisk politik och moderat
            politik. Vi tror på våra förslag. Vi är helt övertygade om att
            våra förslag kommer att medföra att vi får en minskad arbetslöshet.
            Den ena undersökningen efter den andra tyder på detta. Sänkta
            skatter ger fler jobb, minskade bidrag ger fler jobb, en spetsad
            arbetsmarknadsutbildning ger fler jobb, en förändrad lönebildning
            ger fler jobb. Vi kan se oss om runt om i världen och konstatera
            att sådan är situationen. Det är skillnaden. Vi står alltså för
            att vår politik ger fler jobb.
          </note>
          <note>
            När jag hör Johnny Ahlqvist förundrar jag mig.
          </note>
          <note>
            Var finns optimismen inom socialdemokratin, var finns möjligheterna
            att få fram fler jobb? Ingenstans hör jag detta, inga förändringar,
            som EU säger, om sänkta skatter. Allmänt prat om en sysselsättningsunion,
            som inte ger några jobb. Skulle Johnny Ahlqvist nu kunna tala
            om för mig i nästa replik: Var någonstans och hur tänker Socialdemokraterna
            se till att minska arbetslösheten och få fram nya jobb? Det har
            vi ännu inte hört i kammaren i dag, och det vore kanske intressant
            om riksdagens största parti hade några idéer kring detta och inte
            bara sade att statistiken inte är så viktig. Det är viktigt för
            de arbetslösa människorna att det tillskapas jobb i det här landet.
          </note>
          <note type="speaker">
            Anf. 22 JOHNNY AHLQVIST (s) replik:
          </note>
          <note>
            Herr talman! Om Kent Olsson läser det betänkande som vi har utformat
            i arbetsmarknadsutskottet kan han se att där finns konkreta förslag
            på hur vi skall kunna minska arbetslösheten. Vad jag vill diskutera
            med Kent Olsson är det alternativ som Moderaterna för fram. Detta
            innebär, som jag sade från talarstolen, en större otrygghet för
            människorna.
          </note>
          <note>
            Kent Olsson säger att Moderaterna vill ha en spetsad arbetsmarknadsutbildning.
            Men hur skall man kunna spetsa en arbetsmarknadsutbildning när
            man drar bort 6,1 miljarder från anslaget? Den ekvationen går
            inte ihop, Kent Olsson. Den ekvationen är inte trovärdig.
          </note>
          <note>
            Kent Olsson sade också att 55 arbetstillfällen försvinner från
            Vargön, och det är naturligtvis beklagligt. Men vad kommer att
            hända om man drar in 15
          </note>
          <note>
            miljarder från den offentliga sektorn? Kent Olsson och Moderaterna
            säger inte att detta kommer att resultera i arbetslöshet för sjukvårdsbiträden,
            undersköterskor och kommunalanställda. Moderaterna prioriterar
            inte den gruppen.
          </note>
          <note>
            Vad gäller lönebildningen hänvisar alltid Moderaterna till USA
            och Nya Zeeland, men man nämner inte att år 1979 kunde 10,5 %
            av människorna där inte försörja sig på ett arbete och att den
            siffran 1990 har ökat till 17 %. Det är den utformning av lönebildningen
            som Moderaterna vill ha i det svenska samhället, men den utformningen
            betackar vi socialdemokrater oss för.
          </note>
          <note type="speaker">
            Anf. 23 ELVER JONSSON (fp) replik:
          </note>
          <note>
            Herr talman! Utskottets ordförande öppnade mjukt och försiktigt,
            och mycket av det han sade gick att instämma i. Han talade om
            samling och om att öppna den traditionella arbetsmarknadspolitiken
            och söka nya vägar. Det var nästan så att det han sade hade en
            liberal klang. Han sade också att det inte går att lösa allt centralt.
            Oerhört klokt tänkt - om ändå den socialdemokratiska regeringspolitiken
            präglades mer av det!
          </note>
          <note>
            Han sade också att arbetsmarknadspolitiken inte kan lösa allt.
            Det är något som jag har försökt säga rätt många gånger i den
            här kammaren. Arbetsmarknadspolitiken kan aldrig bli något annat
            än ett komplement, men för den skull är det ju inte oviktigt hur
            detta komplement ser ut.
          </note>
          <note>
            Johnny Ahlqvist var något störd över att jag hade talat om det
            tillkännagivande utskottet ger, men det låg ingen anklagelse i
            det jag sade, utan det var ett försök till beröm. I sak innehåller
            det tillkännagivandet utomordentligt viktiga justeringar. Det
            gäller möjligheten för de arbetshandikappade att få vara kvar
            på sina jobb, det gäller kvaliteten i arbetsmarknadsutbildningen,
            det gäller invandrarkvinnornas svåra situation, och det gäller
            att de kommunala arbetsförmedlingsnämnderna inte skall styras
            så hårt.
          </note>
          <note>
            Detta ligger också i linje med vad Johnny Ahlqvist sade. Det
            är klokt att utskottet och också Socialdemokraterna i de här viktiga
            arbetsmarknadspolitiska frågorna hade kuraget att korrigera de
            förslag från regeringen som vi har underkänt.
          </note>
          <note>
            Johnny Ahlqvist säger också att man fullföljer samarbetet med
            Centerpartiet. Ja, det är möjligt att man fullföljer det samarbetet,
            men det är också mycket som avbryts. En hel del förslag under
            detta år har tillkommit under panik och varit föga genomtänkta.
          </note>
          <note type="speaker">
            Anf. 24 JOHNNY AHLQVIST (s) replik:
          </note>
          <note>
            Herr talman! Elver Jonsson får det nästan att framstå som att
            vi är överens om det mesta. Vi är överens om mycket. Det gäller
            t.ex. de tre ben som
          </note>
          <note>
            Elver Jonsson åberopar hela tiden, nämligen en aktiv arbetsmarknadspolitik,
            näringspolitik och sunda statsfinanser. Där har vi inga skiljaktiga
            meningar. Jag blev litet orolig när Elver Jonsson sade att jag
            lät som en sann liberal, och jag funderade på vad jag hade sagt
            för fel, för det facket vill jag inte placeras i. Elver
          </note>
          <note>
            Jonsson kanske missar en sak när han talar om de tre benen. Den
            som har sett ett bord eller en stol med tre ben vet att det är
            betydligt lättare att välta än ett bord eller en stol med fyra
            ben. Vad som inte finns med i
          </note>
          <note>
            Folkpartiets förslag är det fjärde benet, som Socialdemokraterna
            har, nämligen satsningarna på utbildning. Om vi skall kunna hitta
            en samsyn mellan Folkpartiet och oss är det viktigt att Folkpartiet
            kompletterar de tre benen med ett fjärde, nämligen utbildningssatsningarna.
          </note>
          <note type="speaker">
            Anf. 25 ELVER JONSSON (fp) replik:
          </note>
          <note>
            Herr talman! Jag sätter gärna till både ett fjärde och ett femte
            ben, men de tre första är de mest vitala och de bärande. Vi får
            inte glömma bort att vi ännu inte har facit på den satsning som
            nu sker på utbildningspolitikens allmänna del. Jag har här i kammaren
            några gånger påmint om att vi inte får glömma bort att den utbildning
            som nu erbjuds riktar sig till den grupp människor i samhället
            som har den svagaste utbildningsbenägenheten. Det gör att det
            här är en tung sak.
          </note>
          <note>
            Johnny Ahlqvist har klagat på att vi är för pessimistiska och
            att vi kverulerar och kritiserar för hårt.
          </note>
          <note>
            Det är möjligt, men det är en stilla västanfläkt i jämförelse
            med det som skedde under den förra mandatperioden, som den minnesgode
            kanske erinrar sig.
          </note>
          <note>
            Samtidigt erkänner Johnny Ahlqvist - och det skall han hållas
            räkning för - att kritiken har påverkat också de ställningstaganden
            som den socialdemokratiska utskottsgrupperingen står bakom i detta
            betänkande.
          </note>
          <note>
            Vi behöver ha en helhetssyn. Vi behöver ompröva mycket - inte
            satsa på återställare av 1994 års höstmodell, utan något nytt
            och konstruktivt. Tjänste- och servicesektorn behöver lyftas fram,
            skatter och avgifter bör ligga på en rimlig nivå, och kvaliteten
            i utbildningen skall höjas. På de punkterna finner jag att det
            finns ett betydande stöd långt in i socialdemokratiska kretsar,
            och jag är därför rätt hoppfull om att regeringen ändå skall ta
            till sig det här. Jag tror nämligen att det är viktigt att vi
            korrigerar det här, i en ny tid då det är betydligt svårare att
            hjälpa människor till ett eget arbete, men för den skull inte
            mindre viktigt.
          </note>
          <note type="speaker">
            Anf. 26 JOHNNY AHLQVIST (s) replik:
          </note>
          <note>
            Herr talman! Det har alltid varit oppositionens stora fördel
            att kunna vara kverulanter. Det var också vi när vi satt i opposition.
            Det är alltid lättare för oppositionen att lösa arbetslöshetsproblem
            och alla andra problem, eftersom man inte behöver ta det ekonomiska
            ansvaret.
          </note>
          <note>
            Det är positivt att höra att Elver Jonsson säger att man inom
            Folkpartiet är beredd att satsa mer på utbildning. Utbildningssatsningar
            har ju en direkt bärighet på det som Elver Jonsson efterlyste
            från talarstolen, nämligen en bra näringspolitik. I dag hör vi
            att företagen är beredda att anställa mer folk, men de kanske
            inte kan få tag på den sorts människor som de behöver anställa.
            Det är oerhört viktigt att man inte får nya flaskhalsproblem,
            utan att man får tillgång till arbetskraft som omedelbart kan
            sättas in på de lediga jobben. Jag tror att vi har i stort sett
            samma syn på detta, Elver Jonsson.
          </note>
          <note>
            Jag har fortfarande inte fått ihop ekvationen vad gäller att
            Folkpartiet vill dra in 5,7 miljarder fastän det bara finns 4
            miljarder. Men vi får väl ha fler debatter, så att jag kan få
            ett svar på detta. Elver Jonsson säger ju samtidigt att Folkpartiet
            går i bräschen när det gäller satsningar på kvinnorna. Det är
            väl inte riktigt med sanningen överensstämmande. Om man minskar
            de arbetsmarknadspolitiska medlen slår det kanske hårdare mot
            kvinnorna. Då är det lätt att skriva i en reservation att man
            skall göra si eller så, men verkligheten är ju en annan, Elver
            Jonsson.
          </note>
          <note type="speaker">
            Anf. 27 HANS ANDERSSON (v) replik:
          </note>
          <note>
            Herr talman! Det var en sur utskottsordförande!
          </note>
          <note>
            Jag vill ändå börja med att gratulera honom. Jag var inte så
            elak i mitt huvudanförande, utan jag gratulerade Johnny Ahlqvist
            till att han i vissa fall, för skams skull, bidrog till en del
            tillkännagivanden.
          </note>
          <note>
            Jag vill ändå vända mig mycket kraftigt emot anklagelserna om
            att jag inte i utskottet framför mina synpunkter. Jag vill påstå
            att jag hör till de aktivare i utskottet - så aktiv att jag i
            samtliga de fall som jag har tagit upp dessutom har talat och
            motiverat mitt ställningstagande om att det har skett en dålig
            beredning. I några fall föreligger det dessutom ett särskilt yttrande
            i frågan, som ändå utskottsordföranden borde ha läst.
          </note>
          <note>
            Det är inte bara jag som har denna uppfattning vad gäller beredningen.
            Jag hör ungefär motsvarande domar, mycket hårdare formulerat,
            från fackföreningsrörelsen. Jag hör oerhört mycket kritik från
          </note>
          <note>
            AMS, från forskare, från kommunerna, osv. Det är en bekymmersam
            situation för arbetsmarknadspolitiken och sysselsättningspolitiken,
            och så har det varit länge. Det borde väl Johnny Ahlqvist kunna
            erkänna.
          </note>
          <note>
            Johnny Ahlqvist anklagar oss för att vara pessimister och kverulanter,
            men vi är ju tvärtom fyllda med förslag, progressiva förslag,
            som dessutom innehåller sådant som arbetstidsförkortning och ett
            delat, nytt socialt och finansiellt ansvar, där näringslivet bär
            sin del.
          </note>
          <note>
            Men vi kan inte bortse från siffrorna. Det är inte
          </note>
          <note>
            H C Andersen som skriver Konjunkturinstitutets rapport, AKU-statistiken,
            och alla siffror i november är negativa. Johnny Ahlqvist måste
            försöka att besinna sig! Detta gäller likaså AMS prognoser och
            rapporter.
          </note>
          <note>
            Jag är mycket olycklig över detta, och det är vi alla.
          </note>
          <note>
            Jag söker inte strid om det utan vill att regeringen fokuserar
            mer på arbetslöshetsfrågorna.
          </note>
          <note>
            Johnny Ahlqvist säger: Ni har inget gemensamt alternativ. Tacka
            för det! Vi står för totalt skilda uppfattningar inom oppositionen.
            Vad jag kräver ur arbetarrörelsesynpunkt är att regeringen, som
            jag uppfattade fick ett mandat tillsammans med oss från väljarna
            år 1994, återkommer till huvuduppgiften att bekämpa arbetslösheten
            och göra det på ett rättvist sätt.
          </note>
          <note>
            När det gäller arbetsmarknadspolitiska åtgärder vill jag läsa
            ur statistiken, även om Johnny Ahlqvist tycker att det bara är
            siffror. Arbetsmarknadsutbildning har minskat med 17 % på ett
            år, beredskapsarbete har minskat med 39 % på ett år, utbildningsvikariat
            har gått ned med 17 % på ett år, rekryteringsstöd har minskat
            med 32 % på ett år, lönebidrag har minskat med 8 %,och ALU gått
            upp med 27 %, och så är tendensen. Det är också vad AMS varnar
            för.
          </note>
          <note>
            Det är usel kvalitet, och en usel utveckling. Vi var helt överens
            om detta under förra mandatperioden.
          </note>
          <note>
            Johnny Ahlqvist skall hålla sig till konsekvens och sanning!
          </note>
          <note type="speaker">
            Anf. 28 JOHNNY AHLQVIST (s) replik:
          </note>
          <note>
            Herr talman! Det var inte mycket man behövde kritisera Vänsterpartiet
            för. Halva Hans Anderssons inlägg handlade återigen om statistik,
            statistik och åter statistik och eländes elände. Jag vet inte
            vad det konstruktiva i Vänsterpartiets politik är.
          </note>
          <note>
            Det är klart att jag är lika bekymrad över att man minskar på
            arbetsmarknadsutbildningen, Hans Andersson. Men det är inte relevant
            att göra den jämförelse som Hans Andersson här gör. Vi har i utskottet
            sagt att om man skall satsa på arbetsmarknadsutbildning framöver
            får det inte bli någon sorts förberedande utbildning, utan den
            utbildningen skall ske inom det reguljära utbildningssystemet.
            Om man räknar bort en del av den statistiken tror jag faktiskt
            att katastrofen inte är så stor som Hans Andersson här försöker
            låtsas att den är.
          </note>
          <note>
            Hans Andersson tyckte kanske att jag var för kritisk när det
            gällde beredning. Jag delar Hans Andersson uppfattning, och det
            sade jag i den förra debatten, att den nya budgetprocessen inte
            är avpassad efter hur verkligheten ser ut i riksdagsarbetet, utan
            vi måste börja betydligt tidigare om man skall kunna klara av
            detta.
          </note>
          <note>
            Men jag vet inte om man som Hans Andersson i massmedierna kan
            rikta kritik mot att utskottsberedningen inte har fungerat. Som
            jag sade inledningsvis har utskottet haft elva sammanträden för
            att göra dessa betänkanden. Vi har haft extrasammanträden, och
            vi, och framför allt personalen, har ställt upp. Jag tror inte
            att det är så dåligt berett som Hans Andersson låter göra gällande.
            Men det är en infallsvinkel om man vill svärta ned socialdemokratiskt
            politik.
          </note>
          <note>
            Jag har fortfarande inte fått något svar från Hans
          </note>
          <note>
            Andersson på hur man skall finansiera alla de löften man ställer
            ut i dagens debatt.
          </note>
          <note type="speaker">
            Anf. 29 HANS ANDERSSON (v) replik:
          </note>
          <note>
            Herr talman! Jag vill säga några saker. Det finns ett förslag
            om att man skall ha ökad lokal samverkan, någonting som Johnny
            Ahlqvist här kan ställa upp på.
          </note>
          <note>
            Vi satt själva i samma kommitté, Arbetsmarknadspolitiska kommittén,
            som ville se en lokal samverkan mellan AMI, arbetsförmedlingarna,
            försäkringskassan och kommunen för att på bästa effektiva sätt
            genom individuella handlingsplaner hjälpa dem som hade bekymmer.
            Det är någonting som jag hoppas skall komma till stånd. Utskottet
            talar väl om det. Skulle inte Johnny Ahlqvist kunna utöva något
            större påtryckningar så att regeringen kunde kläcka ur sig ett
            förslag? Det skulle jag vara tacksam för.
          </note>
          <note>
            Sedan vill jag ägna den sista minuten av min taletid till något
            annat. Johnny Ahlqvist sade i sitt anförande: Nu är det dags för
            en ny arbetsmarknadspolitik. Det var ungefär som TT-meddelandet
            från Margareta Winberg i går. Nu måste de lokala parterna klara
            det mesta. Hans Andersson gillar väl inte det. Han vill bara att
            staten skall ingripa. Vad kommer detta ifrån?
          </note>
          <note>
            Det stämmer inte. Läs motionerna, och se vad vi säger!
          </note>
          <note>
            Är det någon ny politik som föreligger vid sidan av den politik
            som finns i det tjocka betänkande som
          </note>
          <note>
            Johnny Ahlqvist har? Det finns inga nyheter där, utan det är
            en uppföljning av sommarens beslut. Vi har snarast sett problem
            med arbetsförmedlingarnas sätt att fungera. Vi har sett problem
            med regeringens volymkrav. Vi har sett problem med att regeringen
            sätter rekryteringsstöd högst.
          </note>
          <note>
            Jag ser bara problem. Det är inte jag som är kverulant, utan
            det är de som på lokalt plan skall arbeta med de instrument som
            riksdagsmajoriteten har beslutat om på regeringens uppdrag som
            klagar. Det verkar nu som att Johnny Ahlqvist förespråkar en total
            annorlunda politik. Vi skall inte skall ha någon nationell politik
            kvar. Det är ett sätt att gå den europeiska vägen, befria den
            ekonomiska politiken från arbetslöshetsspöket och lasta över det
            på social politik i kommunernas regi.
          </note>
          <note>
            Om så är fallet är Vänsterpartiet bestämda motståndare till en
            sådan inriktning tillsammans med hela den samlade fackföreningsrörelsen.
            Låt oss återkomma till de sammanhangen senare, Johnny Ahlqvist.
          </note>
          <note type="speaker">
            Anf. 30 JOHNNY AHLQVIST (s) replik:
          </note>
          <note>
            Herr talman! Jag sade inte att man skulle föra ned all arbetsmarknadspolitik
            på det lokala planet. Jag sade att vi kanske var tvungna att ta
            hjälp från kommuner och andra intressenter på ett helt annat sätt
            än vad vi har gjort i den tidigare arbetsmarknadspolitiken.
          </note>
          <note>
            Naturligtvis har staten det övergripande ansvaret för arbetsmarknadspolitiken,
            eftersom det är en del av den ekonomiska politiken. Därför kan
            man inte göra på något annat sätt. Jag tycker att Hans Andersson
            åtminstone kunde lyssna på vad jag säger här.
          </note>
          <note>
            När det gäller rehabiliteringsförslagen har jag ingen annan uppfattning
            än Hans Andersson i den frågan.
          </note>
          <note>
            Nu har arbetsmarknadsministern suttit och lyssnat både på Hans
            Andersson och mig i debatten, så vi kan kanske förvänta oss att
            det kommer ett förslag på den del som gäller rehabiliteringen.
          </note>
          <note>
            Det var ett bra förslag som Arbetsmarknadspolitiska kommittén
            tog fram. 60 000 människor faller i dag mellan stolarna och kastas
            mellan försäkringskassa och arbetsförmedling. Det är inte något
            värdigt att behandla människor. Jag tror säkert att det kommer
            ett bra förslag från Arbetsmarknadsdepartementet om detta.
          </note>
          <note>
            Herr talman! Jag är ändå orolig. Jag säger inte att man i Vänsterpartiet
            är populister om jag inte har fog för detta. Vänsterpartiet är
            det enda parti i denna kammare som har lagt fram förslag som bryter
            igenom det utgiftstak som riksdagen beslutade om under våren.
            Vad händer om man spränger detta utgiftstak?
          </note>
          <note>
            Jag tror att det finns samlad bedömning både i denna kammare
            och i verkligheten utanför denna kammare att detta skulle innebära
            en ränteökning.
          </note>
          <note>
            Var får en ränteökning till följd, Hans Andersson?
          </note>
          <note>
            Jo, prisökningar, hyresökningar och att investeringsräntan stiger.
            Vad innebär detta? Ökad arbetslöshet.
          </note>
          <note>
            Därför tycker jag att det hade varit rimligt att Hans
          </note>
          <note>
            Andersson kanske hade accepterat att man har ett utgiftstak som
            riksdagen har beslutat om och inte säger till väljarna där ute:
            Vi vill göra det här, och vi vill göra det här. Det är ingen verklighet,
            Hans Andersson.
          </note>
          <note type="speaker">
            Anf. 31 DAN ERICSSON (kd) replik:
          </note>
          <note>
            Herr talman! Johnny Ahlqvist sade att det var skönt med en invit
            från Dan Ericsson. Men för att det skall bli någonting av det
            hela vill jag ha svar på det skisserade program som jag berörde
            i mitt anförande.
          </note>
          <note>
            Det handlar först bl.a. om att avreglera arbetsmarknadspolitiken.
            Såvitt jag förstod av det inlägg som Johnny Ahlqvist gjorde är
            han inne på den inriktningen. Jag skulle bara vilja ha det bekräftat.
            Då kan vi bocka av det som den första punkten där vi är överens.
          </note>
          <note>
            Det andra var satsningen på kommuner och landsting för att förhindra
            uppsägningar och se till att vi har en värdig vård och omsorg.
          </note>
          <note>
            Det tredje var tjänstesektorn. Det aktuella i debatten i dag
            är tjänsteföretag i hushållssektorn. Hur ser egentligen Johnny
            Ahlqvist på detta? Det finns olika förslag. Finns det möjlighet
            att vi kan samlas till en konkret åtgärd just på detta område?
          </note>
          <note>
            Det fjärde jag pekade på ett var företagsinriktat program för
            att underlätta företagande. Jag skulle vilja ha något svar på
            dessa frågor.
          </note>
          <note>
            Herr talman! Johnny Ahlqvist sade att han inte är
          </note>
          <note>
            Peter Pan som kan lösa alla frågor. Jag tror väl inte att någon
            tar Johnny Ahlqvist för Peter Pan. Men det får inte heller bli
            så att han blir en John Blund som säger god natt till arbetsmarknadspolitiken.
          </note>
          <note type="speaker">
            Anf. 32 JOHNNY AHLQVIST (s) replik:
          </note>
          <note>
            Herr talman! Det verkar som att sagostunden fortsätter här i
            kammaren. Jag sade faktiskt inte att jag skulle vara någon sorts
            Peter Pan. Jag sade att det finns alltför många politiker i det
            här landet som tror att man kan lösa allting genom centrala beslut.
            Vips kan man med ett trollspö trolla bort arbetslösheten!
          </note>
          <note>
            Vi får inte ha någon övertro på oss själva att vi kan klara av
            allt detta. Jag syftade på den första punkt som Dan Andersson
            tog upp. Jag menade att man kanske måste avreglera litet grand
            av arbetsmarknadspolitiken och kanske ha enklare mål där vi i
            stället gör en målstyrning från riksdagen och regering och riksdag
            gör en beställning till dem som skall verkställa detta: Lös detta
            problem. Ni får göra hur ni vill på det kommunala planet. Det
            var vad jag menade. Där kan vi vara överens, Dan Ericsson och
            jag.
          </note>
          <note>
            När det sedan gäller tjänsteföretagen finns det en utredning
            - jag vet inte om den är klar ännu - som ser över frågan och som
            skall återkomma med ett förslag.
          </note>
          <note>
            Vi får väl se vad utredningen kommer fram till. Jag kan inte
            se någon anledning till att föregripa utredningens resultat. Jag
            tror själv att det kan innebära ett antal arbetstillfällen i den
            privata tjänstesektorn. Men skillnaden mellan Dan Ericssons och
            min uppfattning är kanske att jag tycker att man skall kunna hjälpa
            företaget och inte den enskilde människan som får servicen utförd.
            Här har vi kanske litet svårare att diskutera oss samman.
          </note>
          <note type="speaker">
            Anf. 33 DAN ERICSSON (kd) replik:
          </note>
          <note>
            Herr talman! Johnny Ahlqvist förväxlar mig med
          </note>
          <note>
            Dan Andersson, som väl utreder frågan om tjänsteföretagen. Det
            skall i och för sig bli intressant att se om det blir ett förslag
            som vi kan samlas om, oavsett våra efternamn.
          </note>
          <note>
            Jag vill peka på att vi för kristdemokraternas del har lyft fram
            den danska modellen, som innebär att man underlättar för företagande
            i tjänstesektorn. Det är detta som det handlar om hela tiden,
            vilket Johnny
          </note>
          <note>
            Ahlqvist borde ha lärt sig efter det antal debatter som vi har
            haft i detta ämne. Jag noterar att han ännu inte har tagit till
            sig det.
          </note>
          <note>
            Sedan, herr talman, går det inte att likt Peter Pan vifta med
            trollspöet och med några centrala beslut lösa det hela, utan det
            skall ned i verkligheten, på den kommunala nivån. Det är också
            precis det som vi kristdemokrater står för och som vi har skrivit
            i reservationer och i särskilda yttranden. Vi måste också i arbetsmarknadspolitiken
            föra in subsidiaritetsprincipen, det svåra ordet, som innebär
            att besluten förs ned till lägsta möjliga effektiva nivå. För
            den skull skall vi inte totalt avhända oss det nationella ansvaret
            för arbetsmarknadspolitiken. Men det är på den lokala nivån som
            problemen kan lösas. Det är därför det måste ske en samverkan
            mellan kommun, arbetsförmedling och försäkringskassa. För att
            konkret kunna göra någonting måste man också ha gemensamma ekonomiska
            resurser, och man måste riva upp regelsystemen, som är för rigida.
          </note>
          <note>
            Min tolkning av Johnny Ahlqvists inlägg är att ni faktiskt är
            helt inne på detta med subsidiaritetsprincip också i arbetsmarknadspolitiken.
          </note>
          <note type="speaker">
            Anf. 34 JOHNNY AHLQVIST (s) replik:
          </note>
          <note>
            Herr talman! Det måste väl ändå framgå av det betänkande som
            vi diskuterar i dag vad inställningen bland socialdemokraterna
            är. Jag försökte också redogöra för den från talarstolen, men
            jag vet inte om
          </note>
          <note>
            Dan Ericsson inte lyssnade på mig vid det tillfället.
          </note>
          <note>
            Jag redogjorde i alla fall för vår syn på frågorna. Jag sade
            att jag förutsätter att det pressmeddelande som gick ut från Arbetsmarknadsdepartementet
            i går andas samma syn på frågorna. Jag tycker att Dan Ericsson
            skall ställa frågan till arbetsmarknadsministern.
          </note>
          <note>
            Vi som har suttit i Arbetsmarknadspolitiska kommittén för att
            försöka forma arbetsmarknadspolitiken tror att det kanske finns
            bättre krafter på det lokala planet. Om man för in företagare,
            fackföreningar, kommuner och arbetsförmedlingar, tror jag att
            man kan finna bra lösningar på många av problemen.
          </note>
          <note>
            När det gäller punkt 5 i Dan Ericsson förslag om satsningar på
            vård och omsorg överlämnar jag med varm hand frågan till arbetsmarknadsministern.
          </note>
          <note type="speaker">
            Anf. 35 BARBRO JOHANSSON (mp) replik:
          </note>
          <note>
            Herr talman! Jag välkomnar det som Johnny
          </note>
          <note>
            Ahlqvist sade i talarstolen, att bl.a. arbetsmarknadspolitiken
            skall föras ned till det lokala planet för samordning. Jag har
            suttit i Arbetsmarknadspolitiska kommittén, där vi i Miljöpartiet
            avgav en reservation.
          </note>
          <note>
            Vi vill nämligen gå längre med en sammanslagen organisation,
            i vilken vi vill att arbetsförmedling, försäkringskassa och delar
            av socialtjänsten skall ingå. Vi vill också att de olika ersättningssystemen
            skall samordnas. Vi är nu på rätt väg. Vi hoppas att vi med arbetsmarknadsministerns
            hjälp skall gå vidare med detta och att det så småningom skall
            komma ett bra förslag från regeringen i frågan.
          </note>
          <note>
            Jag vill upprepa en fråga som jag brukar ställa till
          </note>
          <note>
            Johnny Ahlqvist. Det gäller den bortre parentesen i akassan.
            Försämringarna i a-kassan skjuts nu upp till mars, och det skall
            komma ett nytt förslag som skall grunda sig på ARBOM-utredningen.
            Men den bortre parentesen skall ju dock börja gälla från den 1
            januari
          </note>
          <note>
            1996. Därför undrar jag om Johnny Ahlqvist tillsammans med arbetsmarknadsministern
            nu har kommit på vad de som blir utförsäkrade 1998 skall göra
            efter den bortre parentesen.
          </note>
          <note>
            En annan fråga gäller detta med arbetstidsförkortning, som jag
            har fört fram många gånger. Varför vill inte Johnny Ahlqvist göra
            upp med kvinnorna inom det socialdemokratiska partiet, som verkligen
            vill ha en arbetstidsförkortning, så att en sådan kan genomföras
            så småningom? Likaså borde man efter
          </note>
          <note>
            Miljöpartiets modell införa det s.k. friåret, som vi kallar för
            sabbatsår.
          </note>
          <note type="speaker">
            Anf. 36 JOHNNY AHLQVIST (s) replik:
          </note>
          <note>
            Herr talman! När det gäller den bortre parentesen vet Barbro
            Johansson mycket väl att denna riksdag har fattat ett principbeslut
            om att arbetslöshetsförsäkringen skall vara en omställningsförsäkring.
            Skall det vara någon trovärdighet i att ha en omställningsförsäkring,
            kan det ju inte vara någon sorts allmän medborgarlön som skall
            gälla hela livet. Då måste det faktiskt vara så att man efter
            en viss tid inte längre omfattas av försäkringen, utan då måste
            ett annat system träda in. Just därför har arbetsmarknadsministern
            sagt och det sägs i utskottsbetänkandet att vi skall ta ett samlat
            grepp om hela arbetslöshetsförsäkringen.
          </note>
          <note>
            Det är ju därför vi skjuter upp beslutet från den 12
          </note>
          <note>
            juli. Under tiden har Arbetsmarknadsdepartementet möjlighet att
            återkomma till riksdagen med en samlad lösning för hela arbetslöshetsförsäkringen.
            Där kommer naturligtvis att ingå vad som händer efter den bortre
            parentesen.
          </note>
          <note>
            När det gäller arbetstidsförkortningen tror jag att man från
            Miljöpartiet har någon form av övertro på den. Jag är inte motståndare
            till en arbetstidsförkortning. Men den skall inte användas som
            ett sätt att minska arbetslösheten, som Miljöpartiet föreslår,
            för då fördelar man bara arbetslösheten i stället. Arbetstidsförkortning
            löser inte alla problem. Men jag kan återkomma i nästa replik,
            herr talman, för att vidareutveckla min syn i denna fråga.
          </note>
          <note type="speaker">
            Anf. 37 BARBRO JOHANSSON (mp) replik:
          </note>
          <note>
            Herr talman! Det är naturligtvis välkommet att det äntligen skall
            komma ett förslag om vad som skall hända efter den bortre parentesen
            i och med att den nu börjar rulla från den 1 januari 1996. Jag
            hoppas att förslaget skall vara framme i mars månad då propositionen
            läggs fram.
          </note>
          <note>
            När det gäller arbetstidsförkortningen tycker vi självfallet
            att det är ett bra sätt att lösa arbetslösheten, men det är också
            ett bra sätt att åstadkomma att människor mår bättre, som jag
            har framfört. Det har gjorts försök med arbetstidsförkortning
            i Sverige. Vi vet att det också har gjorts försök i bl.a. Tyskland,
            där man säger att en miljon nya arbeten har skapats på grund av
            arbetstidsförkortningen. Varför skall vi i Sverige och i denna
            kammare hålla på att vi måste ha en arbetstid som är 40 timmar
            i veckan? Vi måste komma ned till lägre nivåer. Varför kan alla
            andra länder utom Sverige införa arbetstidsförkortning? Titta
            bara på Finland, som nu har genomfört en arbetstidsförkortning,
            och på Danmark där man nu har en kortare arbetstid än vi. Även
            i Norge har man minskat arbetstiden. I Tyskland har man som sagt
            fått fram många nya arbetstillfällen.
          </note>
          <note type="speaker">
            Anf. 38 JOHNNY AHLQVIST (s) replik:
          </note>
          <note>
            Herr talman! Barbro Johansson, vi är ju inte oense i denna fråga.
            Jag har sagt att jag för min del inte kan se fyrtiotimmarsbegreppet
            som något ytterst heligt.
          </note>
          <note>
            Men jag tycker inte om när man från Miljöpartiet försöker använda
            förslaget om arbetstidsförkortning som ett argument för att lösa
            arbetslösheten, för det gör den inte.
          </note>
          <note>
            Både Barbro Johansson och jag har varit i Tyskland och studerat
            de experiment som har förekommit där. Men det var ju så, Barbro
            Johansson, att arbetstiden faktiskt blev längre efter att man
            hade infört sänkningen, eftersom man i stället höjde sin lön.
            Arbetstiden sänktes till 35 timmar, men den genomsnittliga arbetstiden
            blev 41 timmar. Därmed ökade man den ursprungliga arbetstiden
            med en timme, av ekonomiska skäl.
          </note>
          <note>
            Sedan är det nog viktigt att vi som politiker även tar hänsyn
            till och lyssnar på vad folk tycker i arbetstidsförkortningsfrågan.
            Det har gjorts försök i bl.a.
          </note>
          <note>
            Växjö. Växjö kommun har 5 000 anställda. De erbjöds alternatiaven
            fem timmars arbetstidsförkortning per vecka eller en tioprocentig
            lönehöjning på två år.
          </note>
          <note>
            Av de 5 000 människor som har fått detta erbjudande, Barbro Johansson,
            är det 160 som har tackat ja. Det är alltså långt ifrån de 77
            % som Barbro Johansson sade vill ha en kortare arbetstid. Jag
            tycker jag att det är viktigt att vi för en dialog med de människor
            som kanske vill ha kvar arbetstiden och i stället får högre lön.
          </note>
          <note type="speaker">
            Anf. 39 ELVING ANDERSSON (c):
          </note>
          <note>
            Herr talman! Varje gång vi under de senaste åren har haft en
            arbetsmarknadspolitisk debatt, har det skett mot en väldigt dyster
            bakgrund. Så är tyvärr fallet också i dag. Massarbetslösheten
            består, och enligt AMS prognoser finns det ingen större ljusning
            i sikte. Arbetsmarknadspolitiken är en väldigt viktig del av den
            politiska helheten. Men det är inte i första hand genom arbetsmarknadspolitiken
            nya jobb kan skapas, utan inom andra politikområden. Då handlar
            det om ekonomisk politik, skattepolitik, näringspolitik, energipolitik,
            utbildningspolitik osv.
          </note>
          <note>
            En av de absolut viktigaste förutsättningarna för tillväxt och
            nya jobb, är att vi har ordning och reda på statens affärer. Den
            viktiga grundstenen är nu lagd.
          </note>
          <note>
            Genom samverkan mellan Centern och Socialdemokraterna har ett
            omfattande saneringsarbete genomförts. Budgetunderskottet minskar
            dramatiskt, och räntan sjunker. Om vi över huvud taget skall kunna
            driva en framåtsyftande politik för nya jobb, måste det ske av
            egen kraft och inte med lånade pengar.
          </note>
          <note>
            Detsamma gäller för övrigt hela välfärdspolitiken i vid mening.
          </note>
          <note>
            Det finns som sagt många ljuspunkter i ekonomin i Sverige. Räntan
            har sjunkit med 4,5-5 % under de senaste 18 månaderna. Statens
            upplåningsbehov har minskat med mer än 100 miljarder kronor. Kronan
            har stärkts. Inflationen är näst intill obefintlig. Det här skapar
            en väldigt bra grund för tillväxt och nya jobb.
          </note>
          <note>
            Den relativt låga räntan är också en starkt bidragande orsak
            till att investeringarna i näringslivet nu beräknas komma upp
            i rekordnivåer. För nästa år redovisas investeringar på 65-70
            miljarder kronor i näringslivet.
          </note>
          <note>
            I det sysselsättningspolitiska beslut som fattades i somras,
            den 12 juli, ingick flera delar som träder i kraft först vid stundande
            årsskifte och som vi alltså inte har sett effekterna av än. Det
            gäller bl.a. de sänkta arbetsgivaravgifterna riktade mot de minsta
            företagen, lindrad dubbelbeskattning och förbättrad kapitalförsörjning
            för småföretagen. Det gäller också de här tre speciella programmen
            som får 1 miljard kronor var, ett program för småföretagsutveckling,
            ett program kretsloppsanpassning och så det s.k. Östersjöprogrammet.
          </note>
          <note>
            Jag är övertygad om att inte minst dessa miljardprogram är en
            viktig upptakt för en hållbar utveckling med nya jobb. Det är
            i första hand inom de mindre företagen som den stora potentialen
            för nya jobb finns. De förbättringar som görs för just småföretagen,
            kommer att fungera som en viktig vitamininjektion.
          </note>
          <note>
            Den s.k. gröna sektorn är enligt OECD är världens snabbast växande
            marknad. Här måste ambitionen vara att Sverige skall vara världsledande.
            Det handlar om allt från traditionellt kretsloppsarbete med återanvändning
            och återvinning till miljöteknik i den internationella frontlinjen.
            Det handlar om upprustning av
          </note>
          <note>
            VA-system, sanering av förgiftade markområden osv.
          </note>
          <note>
            Jag är också övertygad om att omställningen av energipolitiken,
            med avveckling av kärnkraften och utnyttjande av förnybara, inhemska
            energikällor, är ett annat område som ger stora möjligheter för
            ny sysselsättning i vårt land.
          </note>
          <note>
            De två aktuella betänkanden som nu diskuteras är omfattande och
            berör en mängd olika frågeställningar och områden. Jag tänkte
            kommentera några av dem här, närmare bestämt fem stycken.
          </note>
          <note>
            Det första område jag vill ta upp är målsättningarna för AMS
            verksamhet. Det finns de facto en klar och tydlig konflikt mellan
            kvantitativa mål och kvalitativa mål. Om det kvantitativa målet
            ges alltför hög prioritet, är risken uppenbar att det blir åtgärder
            som är billiga som prioriteras i första hand - oavsett vilken
            kvalitet det är på åtgärderna. Givetvis är det viktigt att många
            erbjuds olika arbetsmarknadspolitiska åtgärder, men det är samtidigt
            viktigt att kvaliteten upprätthålls. Jag tycker att det är väldigt
            bra att utskottet är tydligt på den punkten och säger att det
            är särskilt viktigt att tillräckligt utrymme skapas för arbetsmarknadsutbildning
            i form av kvalificerad yrkesutbildning.
          </note>
          <note>
            Jag vill också för egen del gärna understryka detta uttalande.
            Det vill jag göra mot bakgrund av att det redan i dag finns en
            brist på arbetskraft inom vissa yrkesområden. Konjunkturen är
            enligt alla bedömningar på väg uppåt, och då är det särskilt viktigt
            att uppgången inte motverkas av att det uppstår flaskhalsar i
            produktionen genom att speciella kompetenser blir en bristvara.
            Skulle en sådan situation uppstå är det dessutom risk för löneglidning
            och ökad inflation.
          </note>
          <note>
            Utskottets tillkännagivande på den här punkten är mycket viktigt.
            Jag utgår från att regeringen och arbetsmarknadsministern noga
            följer frågan och vidtar åtgärder om det är nödvändigt.
          </note>
          <note>
            Det andra område jag skulle vilja kommentera, är de arbetshandikappades
            situation. Det sparbeting som regeringen i budgetpropositionen
            lagt på Samhall innebär en uppenbar risk att arbetshandikappade
            sägs upp. Självklart skall även Samhall effektiviseras, och det
            skall ställas krav på ökad produktivitet osv. Men utskottet har
            på denna punkt gjort en annan bedömning än regeringen, och därför
            tillförs Samhall ytterligare 75 miljoner kronor. Jag bedömer att
            inga arbetshandikappade skall behöva sägas upp inom Samhall med
            detta tillskott.
          </note>
          <note>
            Frågan om dem som, inte minst inom den ideella sektorn, är anställda
            med lönebidrag, har ju varit en följetong under det senaste året.
            Det har kommit ett par utskottsinitiativ för att förhindra uppsägningar
            på grund av sänkt bidragsnivå. Jag hoppas att vi nu under våren
            definitivt skall kunna ta ställning för att skapa trygghet för
            dessa människor. Min och Centerns utgångspunkt är att det även
            fortsättningsvis skall kunna utgå bidrag med upp till 90 % av
            lönesumman inom den ideella sektorn.
          </note>
          <note>
            Det tredje område jag vill beröra är jämställdhet och kvinnornas
            situation på arbetsmarknaden. Hittills har arbetslösheten varit
            lägre bland kvinnor än bland män, men nu närmar sig kvinnorna
            männen, och kvinnornas arbetslöshet kommer med all sannolikhet
            att passera männens under det kommande året. Det beror bl.a. på
            att den offentliga sektorn kommer att dra ned ytterligare.
          </note>
          <note>
            Det är därför oerhört viktigt att arbetsmarknadspolitiken särskilt
            inriktas på kvinnornas situation.
          </note>
          <note>
            Tyvärr har de arbetsmarknadspolitiska insatserna inte fördelats
            på ett ur jämställdhetssynpunkt godtagbart sätt. Enligt utredningen
            Hälften kunde vara nog, kommer inte kvinnor i fråga för dyrare
            arbetsmarknadsinsatser i samma utsträckning som män. Kvinnor får
            oftare erbjudanden om s.k. kallas-vid-behovarbeten. De får kortare
            arbetsmarknadsutbildningar och deltar inte lika ofta som männen
            i projektanställningar.
          </note>
          <note>
            Detta är självklart inte en acceptabel situation. Utskottet gör
            mycket skarpa markeringar på den punkten och utgår från att jämställdhetsaspekten
            bättre skall prägla de arbetsmarknadspolitiska insatserna i framtiden.
          </note>
          <note>
            Det fjärde område jag vill kommentera handlar om decentraliseringen
            av arbetsmarknadspolitiken. I
          </note>
          <note>
            beslutet i somras ingick också ett beslut om decentralisering
            av arbetsmarknadspolitiken. Det var första steget i ett viktigt
            systemskifte. Det finns nu en lokal arbetsförmedlingsnämnd i varje
            kommun, och en majoritet av ledamöterna tillsätts på förslag av
            kommunen. Det skapar förutsättningar för en bättre lokal anpassning
            och för en bättre samverkan mellan den statliga arbetsförmedlingen
            och kommunens resurser.
          </note>
          <note>
            Det finns dock signaler från många kommuner om att man känner
            sig kraftigt kringskurna i sin verksamhet i de lokala arbetsförmedlingsnämnderna.
            Därför är det viktigt att följa upp det här beslutet så att det
            inte blir pappersreform utan en reform som verkligen leder till
            mindre av centrala riktlinjer och till mer av lokala initiativ
            utifrån den enskildes och den lokala arbetsmarknadens förutsättningar.
          </note>
          <note>
            Det är därför bra att utskottet gör ett tillkännagivande på denna
            punkt där utskottet med kraft understryker att arbetsförmedlingsnämnderna,
            med utgångspunkt i den nationella arbetsmarknadspolitiken, måste
            ges största möjliga frihet att utveckla en lokal samverkan mot
            arbetslösheten. Jag välkomnar också att Johnny Ahlqvist, arbetsmarknadsutskottets
            ordförande, ägnade en stor del av sitt anförande åt just den här
            punkten. I det sammanhanget lät han som en sann decentralist.
            Det gläder mig.
          </note>
          <note>
            Det femte och sista området som jag vill kommentera handlar om
            a-kassan. Utskottet föreslår att ikraftträdandet av de förändringar
            som vi i somras beslöt skall skjutas upp. Det är bra. A-kassereglerna
            och det trygghetssystemet är komplicerade och långsiktiga.
          </note>
          <note>
            Under de senaste åren har vi ett stort antal gånger gjort förändringar
            i regelsystemen. De här täta förändringarna har skapat osäkerhet,
            problem med övergångsregler osv.
          </note>
          <note>
            Till våren skall en proposition komma som förhoppningsvis är
            av det slaget att vi kan ta ett helhetsgrepp om a-kassan vad gäller
            både regelverken och detta med en långsiktigt hållbar finansiering.
            Jag hoppas att det systemet blir robust för en lång tid framöver.
            Därför är det klokt att nu skjuta upp ikraftträdandet, så att
            vi till våren samlat kan behandla hela a-kasseproblematiken.
          </note>
          <note>
            Jag vill passa på att redan nu redovisa några principer som jag
            menar måste ingå i det kommande beslutet. A-kassan skall vara
            en tydlig omställningsförsäkring för dem som har en fast förankring
            på arbetsmarknaden. Ersättningen skall vara tidsbegränsad, dvs.
            den bortre parentes som ingick i 12 juli-beslutet skall ligga
            fast. Egenföretagarnas möjligheter att erhålla a-kassa, som i
            dag är mycket begränsade, måste rättas till och förbättras. Det
            behövs en från de fackliga organisationerna fristående a-kassa.
            Ersättningsnivån skall vara 80 %. Ökade egenavgifter skall tas
            ut för att finansiera omläggningen.
          </note>
          <note>
            Avslutningsvis, herr talman! Tillväxt, ekonomisk stabilitet med
            ytterligare sänkt ränta, bättre möjligheter för småföretagen att
            utvecklas och växa, startande av nya företag där inte minst kvinnors
            företagande tas till vara, skatteväxling med sänkta arbetsgivaravgifter
            och höjda miljöavgifter, utveckling av den s.k. gröna sektorn,
            kunskap och kompetensutveckling är några av de nyckelfaktorer
            som är nödvändiga för att vi återigen skall kunna få målet om
            full sysselsättning i vårt land i sikte.
          </note>
          <note>
            Herr talman! Med detta yrkar jag bifall till hemställan i utskottsbetänkandena
            nr 1 och 7.
          </note>
          <note type="speaker">
            Anf. 40 ELVER JONSSON (fp) replik:
          </note>
          <note>
            Herr talman! Med tanke på önskemålet att vi begränsar våra yrkanden
            under beslutspunkterna yrkar jag för Folkpartiets del bifall till
            reservationerna 2, 10
          </note>
          <note>
            och 21.
          </note>
          <note>
            Jag har med intresse lyssnat på regeringens stabilaste supporter.
            Centern har ju tagit rollen som opposition i karantän. Elving
            Andersson säger att det gäller att få ordning på statens affärer.
            Man kan undra vem Elving Andersson talar till. Möjligen talar
            han till Vänstern, som har gjort ett genombrott i fråga om det
            s.k. taket. I övrigt finns det en samstämmighet kring att hålla
            ordningen att beslut ändå skall ligga fast.
          </note>
          <note>
            Detta med sunda statsfinanser, den s.k. gröna sektorn och miljösatsningen
            är riktiga och fina åtgärder. Också det här är politiskt okontroversiellt
            när det gäller att verbalt bli överens. Däremot blir det litet
            knepigare när Elving Andersson talar om avvecklingen av kärnkraften,
            i vars spår följer höjda elskatter som slår ut en mängd jobb om
            det här blir verklighet.
          </note>
          <note>
            Detta gäller också i våra hemtrakter, Elving Andersson! Jag vill
            varna för en sådan utveckling.
          </note>
          <note>
            Vad Centern har medverkat till handlar om att fördubbla den tunga
            sjuklöneperioden för företagen, att kräva företagen på förskott
            vad gäller momsen och att skrota den statliga a-kassan. Jag trodde
            att Centerpartiet skulle hålla Börje Hörnlunds gärning bättre
            i helgd och inte vara med på sådana beslut.
          </note>
          <note type="speaker">
            Anf. 41 ELVING ANDERSSON (c) replik:
          </note>
          <note>
            Herr talman! Till a-kassan återkommer vi ju till våren, så vi
            får väl diskutera de principerna då.
          </note>
          <note>
            Det är bra att det finns en bred uppslutning kring vikten av
            att vi skall ha ordning på statens affärer.
          </note>
          <note>
            Men sedan samarbetet mellan Centern och regeringen inleddes för
            drygt ett och ett halvt år sedan har det här de facto skett. Det
            har lett bl.a. till sänkta räntenivåer, något som är en viktig
            förutsättning för tillväxt, investeringar i näringslivet osv.
          </note>
          <note>
            Elver Jonsson kommenterade kärnkraftsavvecklingen. Där pågår
            ju nu diskussioner. Vad Centern har för åsikter i dessa sammanhang
            är ingen hemlighet.
          </note>
          <note>
            Jag vågar definitivt påstå att det inte finns något självklart
            samband mellan tillgången på kärnkraftsel och sysselsättningen.
            Om det hade funnits ett sådant självklart samband skulle vi i
            dag naturligtvis inte ha haft några sysselsättningsproblem. Vi
            har ju mer elkraftsproducerad elenergi än vi någonsin haft. Det
            är alltså helt andra mekanismer som hanterar detta.
          </note>
          <note>
            Jag tror att vi kommer att hitta system så att vi klarar den
            mest elintensiva industrin. Elver Jonsson, se det här som en möjlighet,
            inte som ett hot! Vi skall satsa på att ta till vara de oändliga
            rikedomar som finns i vårt land i form av olika biologiskt baserade
            energiresurser. Det är till gagn för miljön, och det kommer att
            skapa en mängd nya jobb också på ställen i landet som i dag kanske
            har den allra svagaste arbetsmarknaden. Det här är alltså en möjlighet,
            inte ett hot, Elver Jonsson!
          </note>
          <note type="speaker">
            Anf. 42 ELVER JONSSON (fp) replik:
          </note>
          <note>
            Herr talman! Vad ni i Centern tycker i kärnkrafstfrågan är naturligtvis
            väldigt bekant, och det är väl det som oroar. Jag vill närmast
            varna för att följa den linjen fullt ut. Nu säger Elving Andersson
            att det inte finns något samband mellan kärnkraften/eltillgången
            och antalet arbetstillfällen. Nej, inte totalt sett, men det finns
            här ett betydande inslag när det gäller möjligheten att tillhandahålla
            arbetsplatser. Det gäller då tillgången på el, framför allt i
            elintensiva verksamheter. Sådana har både Elving Andersson och
            jag alldeles inpå knutarna. I en del fall kommer det att vara
            helt avgörande för pris och tillgång om de arbetsplatserna blir
            kvar.
          </note>
          <note>
            Elving Andersson säger att vi senare återkommer till a-kassan.
            Det är helt riktigt. Men jag tycker att
          </note>
          <note>
            Elving Andersson inte skall underskatta sitt eget partis insatser
            i den fyrpartiregering som ändå inledde ett lyckosamt saneringsarbete,
            som den nuvarande regeringen och riksdagen till väsentliga delar
            trots allt fullföljer. Egentligen är den punkten alltså inte särskilt
            kontroversiell. Men det är klart att det efter
          </note>
          <note>
            20 eller 30 års missbedömning av ekonomin tar ett antal år att
            rätta till det hela. I det arbetet är, tror jag, flertalet i denna
            kammare beredda att medverka.
          </note>
          <note type="speaker">
            Anf. 43 ELVING ANDERSSON (c) replik:
          </note>
          <note>
            Herr talman! Helt kort bara ytterligare en kommentar när det
            gäller energifrågorna. Elver Jonsson varnar nu för Centerns ståndpunkt
            i de frågorna. Det är beklagligt att behöva konstatera att Centern
            är det enda partiet i dag som står för Linje 2-alternativet, som
            vann folkomröstningen. Den linjen stod ju Folkpartiet bakom i
            folkomröstningen, men den har man nu fullständigt övergett. Elver
            Jonsson borde snarast vara tacksam för att någon tar upp den fallna
            manteln här och ser till att folkomröstningsresultatet inte fullständigt
            förfuskas.
          </note>
          <note>
            Herr talman! Det är bra att Elver Jonsson redovisar att det finns
            en stor samsyn på grundläggande områden. Det framgick också i
            tidigare replikskifte här mellan honom och Johnny Ahlqvist. Det
            gällde då bl.a. nödvändigheten av sunda statsfinanser, en ökad
            decentralisering av arbetsmarknadspolitiken, synen på de handikappade
            samt de små företagens betydelse för sysselsättningsutvecklingen.
          </note>
          <note>
            Jag tycker att det är viktigt att vi tar till vara på den grundläggande
            samsyn som finns och ser till att skapa kraftfulla politiska åtgärder
            med bred politisk förankring här i riksdagen för att föra de här
            frågorna framåt.
          </note>
          <note type="speaker">
            Anf. 44 KENT OLSSON (m) replik:
          </note>
          <note>
            Herr talman! När man hör Elving Andersson prata låter han betydligt
            mer förnöjsam än arbetsmarknadsutskottets ordförande. Man får
            en känsla av att allting är frid och fröjd. Man får en känsla
            av att
          </note>
          <note>
            Centern står totalt bakom de socialdemokratiska förslagen om
            höjda skatter. Han nämner ingenting om de höjningar av energiskatterna
            som bidrar till att arbetslösheten ökar vid t.ex. Vargön Alloys
            och på många andra ställen. I den här veckan har vi också fattat
            beslut som innebär att representationsavdraget minskar. Det innebär
            en ökad arbetslöshet inom restaurangbranschen.
          </note>
          <note>
            Nu tar Elving Andersson fram avvecklingen av kärnkraften som
            ett exempel på hur man kan skapa fler jobb. Då kan man fråga varför
            ett teknikfientligt parti som Centerpartiet inte gör andra förändringar
            som skapar fler jobb. Det är väl synd att den tekniska utvecklingen
            har bidragit till att man inte längre bär omkring saker. Det skulle
            ju också kunna skapa fler jobb om man inte körde omkring med lastbilar.
            Jag är litet förvånad över inställningen att en kärnkraftsavveckling
            skapar fler jobb. Fråga industrier runt om i landet om de tror
            att det skapar fler jobb!
          </note>
          <note>
            Det finns inga reservationer från Centern vad gäller arbetsrätten
            i det betänkande som vi skall behandla i eftermiddag. Har Centern
            övergett sin inställning att förbättra för företagen, eftersom
            man inte har några reservationer här? Tror man numera att det
            är de lokala arbetsförmedlingarna som skapar fler jobb?
          </note>
          <note>
            Det skulle vara intressant att höra Elving Andersson utreda detta.
            Jag är bekymrad över den inställning som Centerpartiet intar i
            flera viktiga frågor.
          </note>
          <note type="speaker">
            Anf. 45 ELVING ANDERSSON (c) replik:
          </note>
          <note>
            Herr talman! Jag har ibland tvingats konstatera att jag tycker
            att Kent Olsson är osaklig i debatten. Jag är tyvärr tvungen att
            göra det i dag också. Antingen är
          </note>
          <note>
            Kent Olsson osaklig eller så sov han under hela mitt anförande.
            Jag vet inte vilket som är det rätta svaret, men det kan ju Kent
            Olsson svara på.
          </note>
          <note>
            Jag var mycket tydlig och sade att det inte är med arbetsmarknadspolitiken
            som vi skapar de nya jobben och inte med de lokala arbetsförmedlingsnämnderna.
          </note>
          <note>
            Det handlar om näringspolitik, skattepolitik, energipolitik,
            miljöpolitik osv. Arbetsmarknadspolitiken har en helt annan roll.
            Jag har aldrig gjort de påståenden som Kent Olsson säger att jag
            har gjort.
          </note>
          <note>
            Sedan pratade Kent Olsson om höjda skatter och annat. Men han
            berättade inte vad den moderata ekonomiska politiken får för effekter
            i kommuner och landsting. Det var han väldigt tystlåten om. I
            de budgetramar som avslogs för fjorton dagar sedan ligger besparingar
            på den kommunala sektorn med ca 10-15
          </note>
          <note>
            miljarder kronor under nästa år. Vad kommer det att resultera
            i när det gäller försämrad kvalitet i vård och omsorg för gamla,
            sjuka och barn och i utbildningen?
          </note>
          <note>
            Det är den ena frågan. Den andra frågan är: Vad kommer det att
            resultera i när det gäller antalet sysselsatta i den offentliga
            sektorn? Det kommer att innebära minst 40 000 ytterligare arbetslösa.
          </note>
          <note>
            När man pratar skatter med Kent Olsson glömmer han också alltid
            att berätta att han och hans moderata kolleger vill ha en fördubblad
            skatt på maten. Man kan ju fundera över varför de vill det.
          </note>
          <note>
            Sedan är det inte så, Kent Olsson, att Centern är ett teknikfientligt
            parti. Tvärtom ser vi stora möjligheter i den nya moderna tekniken.
            Det är med hjälp av den tekniska utveckling som har skett, inte
            minst på miljöteknikområdet, som vi kan göra något mycket positivt
            av att avveckla en gammal föråldrad teknik som är på väg ut nästan
            över hela världen, nämligen kärnkraftstekniken. Det nya som kommer
            nu, Kent
          </note>
          <note>
            Olsson, är att ta vara på de biologiska resurser som är långsiktigt
            hållbara, som skapar en bra miljö, sysselsättning osv. Det är
            dessa möjligheter som nu finns inom räckhåll tack vare nyttjandet
            av modern teknik.
          </note>
          <note type="speaker">
            Anf. 46 KENT OLSSON (m) replik:
          </note>
          <note>
            Herr talman! Finns det någon mer än Elving Andersson och Centerpartiet
            som tror att höjda skatter skapar fler jobb? Åk ned till Vargön
            Alloys och fråga hur de ser på Centerpartiets politik med höjda
            energiskatter. Ett parti som säger sig vilja sänka arbetslösheten
            går med berått mod in och ökar arbetslösheten vid Vargön Alloys
            och på flera andra ställen. Jag skulle vilja ha en förklaring
            av Elving Andersson till detta. Har jag läst fel i tidningarna
            om att man varslar folk? Om det är så ber jag om ursäkt, men jag
            har fått för mig att arbetslösheten ökar i Vänersborg och på andra
            ställen delvis, eller helt, beroende på Centerns politik.
          </note>
          <note>
            Vi moderater har sagt att vi behöver göra en förändring i kommuner
            och landsting. Vi behöver minska den offentliga sektorn. Men samtidigt
            har vi sagt, vilket Elving Andersson glömmer bort, att vi också
            skall sänka skatter. Detta innebär att vår politik står på två
            ben. Vi vill ha en sänkning av skatter samtidigt som vi vill ha
            en besparing i de offentliga finanserna.
          </note>
          <note>
            Här kan man kanske se en skillnad mellan Elving
          </note>
          <note>
            Anderssons syn och Socialdemokraternas. Socialdemokraterna har
            ju sagt att de nya jobben kommer i företagen. Men vad jag förstår
            menar Elving Andersson att en stor del av de nya jobben skall
            komma inom den offentliga sektorn. Har ni bytt politik nu? Är
            det en utbyggnad av den offentliga sektorn som är det nya? Det
            vore också intressant att höra.
          </note>
          <note>
            Vi har sagt att momssänkningen på mat var onödig. Det är andra
            skatter som vi anser är betydligt viktigare. Det gäller t.ex.
            fastighetsskatten som slår betydligt hårdare än vad momsen på
            mat gör.
          </note>
          <note type="speaker">
            Anf. 47 ELVING ANDERSSON (c) replik:
          </note>
          <note>
            Herr talman! Jag vet inte riktigt var jag skall börja.
          </note>
          <note>
            Jag tycker att man kan ställa litet krav på saklighet och konsekvens
            i ett anförande i Sveriges riksdag även på Kent Olsson. Även om
            förväntningarna var oerhört små när vi började den här diskussionen,
            eftersom jag känner Kent Olsson sedan tidigare, måste jag säga
            att efter det här blir jag närmast beklämd.
          </note>
          <note>
            Vem i Centern har hävdat att den nya tillväxten av jobb skall
            komma i offentlig sektor? Jag betonade mycket tydligt att det
            måste ske i småföretagen, i tjänstesektorn, i den gröna sektorn
            osv. Men vi måste också ha en offentlig sektor. Det är inte frågan
            om att den skall växa. Vad Kent Olsson vill göra är ju att sparka
            ut 40 000 kvinnor i arbetslöshet under 1997.
          </note>
          <note>
            Frågan är vilken nivå vi skall ha på den offentliga sektorn för
            att vi skall kunna erbjuda människor en godtagbar nivå när det
            gäller vård och omsorg osv.
          </note>
          <note>
            Det handlar inte om att vi skall skapa de många nya jobben i
            den offentliga sektorn, men vi måste ha en offentlig sektor som
            kan leva upp till de krav som vi har rätt att ställa.
          </note>
          <note>
            Kent Olsson återkommer också till energipolitiken och säger att
            det finns egentligen inga andra än jag och möjligen ytterligare
            några centerpartister som tror att alternativ energi kan skapa
            nya jobb. Det var synd att Kent Olsson inte var med nere i frukostmatsalen
            för ett par veckor sedan när Svensk biobränsleförening hade ett
            frukostseminarium. Där redovisade man vad ganska försiktiga satsningar
            på energiproduktion med svenska bioråvaror som bas kan ge när
            det gäller sysselsättning. Här finns oerhört mycket att göra.
          </note>
          <note>
            Avslutningsvis säger Kent Olsson att hans och moderaternas politik
            står på två ben. Tyvärr tror jag inte det. Det verkar som om den
            hade rasat ihop i en hög och mer liknar plockepinn än något annat.
          </note>
          <note type="speaker">
            Anf. 48 Arbetsmarknadsminister MARGARETA WINBERG (s):
          </note>
          <note>
            Herr talman! Låt mig börja med en reflexion kring det senaste
            meningsutbytet. Jag önskar att debatten inte skulle föras på en
            så låg nivå som jag tyckte att
          </note>
          <note>
            Kent Olsson gjorde. Jag delar helt Elving Anderssons uppfattning
            därvidlag.
          </note>
          <note>
            Litet intellektuell skärpa skulle inte skada, för politikens
            och vårt anseendes skull.
          </note>
          <note>
            Kent Olsson sade i sitt anförande att han inte ser några resultat
            efter två och ett halvt år. Han sade att ingenting har hänt. Han
            sade att detta är ett fiasko för landet och företagarna. Jag skall
            senare återkomma till att bemöta just detta. Jag tror inte att
            Kent Olsson lyssnade på radion i morse eller ens läste tidningen.
          </note>
          <note>
            Den stora nyheten var att Dagens Nyheter avslöjar hur mycket
            det kostade att försöka att hålla kronkursen
          </note>
          <note>
            1992. Där framställs siffror, som jag inte kan bekräfta, men
            jag läste att det var 5 miljarder per dag. Totalsumman ligger
            på 160 miljarder, 55 miljarder dagen innan man släppte kronan.
          </note>
          <note>
            Då inställer sig frågan, Kent Olsson: Hur kommer det sig att
            detta skedde, denna spekulation mot den svenska kronan? Jo, därför
            att vi 1992 hade en regering som tillät att ett budgetunderskott
            steg kraftigt som satte i gång en statsskuldssnöboll. Ni lånade
            pengar till reformer och konsumtion. Det gjorde att marknaden,
            de finansiella placerarna, fullständigt tappade förtroendet för
            den ekonomiska politiken. Så började man spekulera. Man trodde
            nämligen att denna ekonomiska politik skulle bidra till en inflation
            som skulle kunna undergräva kronans värde. Regeringen Bildt tvingades
            till ett samarbete med socialdemokratin. Vi accepterade det därför
            att landet då var i kris. Vi ställde upp på ett krispaket. Vi
            ställde upp på ett krispaket till. När det tredje budet kom sade
            vi nej.
          </note>
          <note>
            Denna slappa ekonomiska politik ledde till krispaket som bestod
            i sänkta ersättningsnivåer, en karensdag, egenavgifter, höjd pensionsålder,
            sänkt pensionsnivå, reduktion av bostadssubventioner osv. Jag
            tycker att detta är ett väldigt tydligt exempel på vad en slapp
            ekonomisk politik kan leda till. Det är också ett mycket illustrativt
            exempel på att vi behöver ha ordning på vår ekonomi. I dag är
            situationen en annan. I dag behöver vi inte springa till Moderaterna
            och be om stöd till krispaket, inte till Kristdemokraterna heller
            för den delen. Vi har fått ordning på vår ekonomi. Vi har stärkt
            våra finanser med ungefär 127
          </note>
          <note>
            miljarder. Vi har kraftigt minskat budgetunderskottet på dessa
            två år. Räntan har sjunkit, inte stigit, som den gjorde då när
            ni med Bildt i spetsen regerade.
          </note>
          <note>
            Reporäntan har sjunkit 24 gånger sedan 1994, från
          </note>
          <note>
            8,91 % till 4,35 %. Visst har det hänt ett och annat,
          </note>
          <note>
            Kent Olsson, under de här dryga två åren.
          </note>
          <note>
            Herr talman! Sverige lider av arbetslösheten. Ja, därom är vi
            alla överens. Det är en plåga för den enskilde och för ett samhälle.
            Därför får vi aldrig svikta i vår tro att detta skall vi lämna
            bakom oss. Vi skall åter till ett samhälle med full sysselsättning.
            Ett första steg är det mål som regeringen har satt upp, att halvera
            den öppna arbetslösheten till år 2000. Men vi får inte heller
            bli så förblindade av alla dystra siffror att vi inte ser ljuspunkterna.
            Ibland känner jag att vi alla har drabbats av någon sorts kollektiv
            depression så att vi ser selektivt, dvs. bara det svarta och dystra
            och inte det andra. Vi sorterar bort det som kan förefalla - och
            är - positivt och som på litet sikt kommer att förändra det som
            i dag är mindre positivt. Det är förklarligt att man gör så här.
          </note>
          <note>
            Låt oss för ett ögonblick vända på perspektivet och resa några
            andra frågor, t.ex.: Är Sveriges situation så eländig som många
            talare i dag har gett uttryck för? Finns det inga tecken i skyn?
            Skulle vi möjligen genom en annan debatton rent av hjälpa en positiv
            utveckling på traven?
          </note>
          <note>
            Jag skall ge några svar. Det finns ett antal faktorer som ger
            anledning till en sansad optimism. Sverige tillhör fortfarande
            de länder som har de minsta sociala och ekonomiska klyftorna.
            Vi har tvingats göra omfattande besparingar, men vi har ändå lyckats
            behålla kärnan i vår modell och välfärd. När utvecklingen i ekonomin
            nu vänder är detta en god grund att bygga vidare på.
          </note>
          <note>
            Regeringens bedömning i budgetpropositionen är att arbetslösheten
            sjunker till 6,9 % nästa år. Denna bedömning har av många kritiserats
            för att vara för optimistisk. Men vi ser just nu att antalet nyanmälda
            platser ökar något. Antalet varsel och konkurser minskar. Det
            finns en mycket svag, men ändock, uppåtgående tendens när det
            gäller sysselsättningen.
          </note>
          <note>
            Perioden är kort och förändringarna små, men man måste se det
            i ljuset av det som händer i ekonomin i övrigt. Det ser positivt
            ut för ekonomin, men det avspeglar sig ännu inte i arbetslöshetsstatistiken.
            Vi vet att vändningen kommer, frågan är bara när och i vilken
            omfattning.
          </note>
          <note>
            I förra veckan kom Konjunkturinstitutets ekonomiska prognos.
            Den bekräftar på ett bra sätt den bedömning som regeringen gjorde
            i finansplanen. För ovanlighetens skull är de flesta ekonomer
            eniga i synen. Vi står inför en konjunkturuppgång. Inflationstakten
            är rekordlåg, historiskt och internationellt.
          </note>
          <note>
            Exporten fortsätter att utvecklas positivt, och produktionskapaciteten
            i näringslivet förbättras. Det gör att det finns goda tillväxtutsikter.
            Enligt Konjunkturinstitutet beräknas underskottet i den offentliga
            sektorns sparande bli 3 % av bruttonationalprodukten redan innevarande
            år och nästa år mellan 1,5 och 2 %. Statens lånebehov minskar
            kraftigt.
          </note>
          <note>
            Den sanering som vi gjort, tillsammans med framför allt Centerpartiet
            men också i vissa delar med
          </note>
          <note>
            Vänsterpartiet, slår igenom på en rad andra områden.
          </note>
          <note>
            Räntan har som sagt sänkts 24 gånger sedan 1992.
          </note>
          <note>
            Räntegapet i jämförelse med övriga länder, främst
          </note>
          <note>
            Tyskland, har minskat kraftigt. Det har alltså varit stora och
            dramatiska förändringar inom de här två åren. Jag tycker att vi
            med stolthet kan säga att vi har återupprättat förtroendet för
            den ekonomiska politiken i Sverige. Därmed har vi politiker återtagit
            den makt som vi inte hade för två år sedan och som den borgerliga
            regeringen inte hade 1992. Vi är åter, som jag brukar uttrycka
            det, herrar och damer i eget hus.
          </note>
          <note>
            Det har varit smärtsamt, det vet vi alla. Det är tunga pålagor
            som vi har tvingats lägga på alla grupper i Sverige. Men nu kan
            vi se att en skördetid kommer. Nu står vi inför 1997 då politiken
            kommer att bära frukt också vad gäller fler arbeten. Vad är det
            för tecken som tyder på just det? Jo, efterfrågan på hemmamarknaden
            ökar. Traditionellt betyder det mer för sysselsättningen än exportmarknaden.
            Den privata konsumtionen ökar när det gäller det som brukar betecknas
            som sällanköpvaror, och den ökar för bilar.
          </note>
          <note>
            I morse kunde vi på nyheterna höra att vi på fastighetsbranschen
            kan se en tydlig positiv rörlighet. Står de gamla tecknen sig
            kommer detta att resultera i fler jobb.
          </note>
          <note>
            Den ljusa ekonomiska situationen gör också att människor börjar
            få mer pengar över. För hushållen betyder det i år att deras disponibla
            inkomster ökar med ungefär 2 %. Det betyder mycket att räntan
            har sänkts.Den person som tog ett lån med fast ränta under fem
            år hösten 1994 betalade ca 13 procentenheter.
          </note>
          <note>
            I dag går det att binda samma lån vid 7,75 %, och det är en mycket
            stor skillnad. Ett företag som gör en investering kan i dag få
            ned räntekostnaden jämfört med 1994 med 40 %.
          </note>
          <note>
            Jag säger detta för att peka på den positiva betydelse som den
            ekonomiska politiken har för enskilda och företag, även om man
            som enskild inte alltid känner det direkt. Men ingen behöver i
            dag längre vara rädd för skyhöga räntor av det slag som vi såg
            tidigare.
          </note>
          <note>
            Det finns också andra positiva tecken. Det finns branscher och
            regioner som växer. Till de senare hör
          </note>
          <note>
            Stockholmsregionen samt Kronobergs och Kristianstads län. En
            bransch som utvecklas positivt är, som många här har sagt, den
            privata tjänstesektorn, främst uppdragsverksamheten, dit bl.a.
            databranschen räknas.
          </note>
          <note>
            Vissa delar inom industrin utvecklas bra. Det gäller elektronik-,
            kemi- och läkemedelsindustrin. De personer som analogt med detta
            nu efterfrågas är de som har hög utbildning eller bred yrkeskompetens.
          </note>
          <note>
            Men jag vill med tanke på den debatt som har förts säga att vi
            för den skull inte skall glömma bort den offentliga sektorn. Nyligen
            fick kommuner och landsting 3 miljarder extra, vilket i sin tur
            förhindrar uppsägning av mellan 10 000 och 15 000 personer, företrädesvis
            kvinnor, som jag tycker att vissa debattörer har talat väldigt
            bra om. Det gäller inte minst
          </note>
          <note>
            Elving Andersson. Den debatten behöver jag inte upprepa.
          </note>
          <note>
            Herr talman! I dag överlämnar vi till Bryssel vårt förslag vad
            gäller territoriella sysselsättningspakter.
          </note>
          <note>
            Det är ett förslag där EU skall välja ut ett sextiotal områden
            som skall belysas och fungera som föredömen för andra.
          </note>
          <note>
            De områden i Sverige som är aktuella är Öresundsregionen, Kalmar,
            Värmlands och Jämtlands län, del av Stockholm och Strömstad. Dessa
            regioner har var och en något särskilt. De drivs av olika motorer
            - det kan vara landstinget eller kommunen eller en kombination
            med näringlivet - och de har alla sin speciella framtoning. Vi
            lämnar i dag över dem till
          </note>
          <note>
            Bryssel och hoppas att få acceptans för att de regionerna skall
            bli föredömen i Sverige för de andra EU-
          </note>
          <note>
            länderna.
          </note>
          <note>
            Herr talman! Vi står nu inför 1997. Då träder en rad beslut som
            i juni fattades av riksdagen i kraft. Om
          </note>
          <note>
            19 dagar öppnas ytterligare möjligheter. Då händer en mängd saker
            som har räknats upp av både Johnny
          </note>
          <note>
            Ahlqvist och Elving Andersson och som jag därför inte behöver
            upprepa. Till de uppräknade punkter som är positiva för näringslivet
            och för de enskilda människorna skall läggas den utbildningssatsning
            som diskuterades här i kammaren i går.
          </note>
          <note>
            På det här viset skall vi steg för steg pressa ned arbetslösheten.
            Varje halvår skall vi komma tillbaka hit till riksdagen. Det är
            en tvingande metod som jag tycker är mycket bra och som vi har
            åtagit oss. Då kan vi se hur långt vi har kommit och säga: Här
            är vi nu, men vi skall dit, och därför föreslår vi det här.
          </note>
          <note>
            Det finns, som många har sagt, inga enkla trollformler för detta
            arbete, utan det är en process som kräver en rad olika insatser
            av en rad olika aktörer, inte enbart av vare sig arbetsmarknadsministern,
            regeringen eller ens hela riksdagen.
          </note>
          <note>
            Jag skulle, om jag hade haft tid, också ha velat säga någonting
            om det övriga arbete som vi håller på med i EU och som handlar
            om sysselsättningsrapporten, den rapport som i dag och i morgon
            diskuteras i
          </note>
          <note>
            Dublin och som är väldigt svensk. Jag får återkomma till detta
            i en replik.
          </note>
          <note type="speaker">
            Anf. 49 HANS ANDERSSON (v) replik:
          </note>
          <note>
            Herr talman! Jag skulle bara vilja höra om Margareta Winberg
            i en replik har tid att svara på några av de frågor som jag ställde.
            En del frågor kretsade kring a-kassans roll och de motsättningar
            som man kan se mellan ökade krav på en omställningsförsäkring
            och utnyttjande av a-kassan för sysselsättningsskapande verksamhet.
            Andra frågor handlade om motsättningen mellan sysselsättningspolitiska
            och arbetsmarknadspolitiska mål som de är formulerade i regeringens
            och riksdagens texter.
          </note>
          <note>
            Det var trots allt en ganska positiv syn som Margareta Winberg
            gav uttryck för. När jag har gått igenom AMS prognoser och arbetsmarknadsutsikter
            för
          </note>
          <note>
            1997 har jag på s. 39 funnit en sammanfattning som är oerhört
            dyster. Där beskrivs ökade regionala obalanser, växande strukturell
            arbetslöshet, ökade svårigheter för korttidsutbildade kvinnor,
            äldre arbetssökande, handikappade och utomnordiska medborgare,
            som ser framför sig ökad rundgång och längre inskrivningstider.
          </note>
          <note>
            Samtidigt ser jag på den åtgärdsmix som jag i en replik till
            Johnny Ahlqvist beskrev. Det är uppenbart att vi har tappat kvalitet
            i arbetsmarknadspolitiken, och jag är intresserad av att höra
            hur Margareta Winberg ser på den frågan.
          </note>
          <note>
            Vad sedan slutligen gäller det initiativ som tas i
          </note>
          <note>
            Bryssel vill jag säga: Kunde ni inte ta rejäla initiativ i
          </note>
          <note>
            Sveriges riksdag här i Stockholm? Det vore fina fisken. Det trista
            är att vi annars på något sätt blir beroende av bidrag och av
            vad man säger i Bryssel. Jag vet inte riktigt vad det nya initiativet
            innebär, men vad jag saknar är konkreta program som utvecklar
            olika regioner i Sverige. Vi skall snart tala om regionalpolitik,
            men visst saknas det väldigt mycket på det sysselsättningspolitiska
            området.
          </note>
          <note type="speaker">
            Anf. 50 Arbetsmarknadsminister MARGARETA WINBERG (s):
          </note>
          <note>
            Herr talman! Låt mig säga någonting om a-kassans roll. A-kassan
            skall - det är därför som vi gör om den från grunden - byggas
            om till att bli en omställningsförsäkring. Det betyder att när
            vi kommer tillbaka till riksdagen i mars med en proposition är
            det förhoppningsvis fråga om en sammanslagning av KAS och akassan.
            Det kommer att föreslås en höjning av ersättningsnivån från 75
            % till 80 %. Den höjningen kommer att vara finansierad i enlighet
            med de överenskommelser som socialdemokraterna tidigare har träffat
            med Landsorganisationen.
          </note>
          <note>
            Det kommer att finnas en bortre parentes, men vi kommer också
            att presentera vad som skall hända inte bara bakom den bortre
            parentesen utan kanske framför allt inom denna. Det är viktigt
            att så få som möjligt hamnar bortom parentesen. Då måste vi kraftsamla
            ännu mer och på ett annat sätt än vi gjort hittills.
          </note>
          <note>
            Jag skulle också vilja säga något om en fråga som
          </note>
          <note>
            Hans Andersson ställde tidigare. Han ställde också en fråga om
            det arbetsvillkor som riksdagen nu beslutar att skjuta upp för
            att vi skall kunna bygga a-kassan i ett sammanhang. Det arbetsvillkoret
            var oerhört restriktivt, och det var väl också därför som det
            väckte så mycket protester och reaktioner. Det är en självklarhet
            för mig att man i ett sådant läge inte återkommer till riksdagen
            med ett likadant förslag. Därmed är inte sagt att det skall se
            ut just så som det gör i dag.
          </note>
          <note>
            Arbetsmarknaden förändras, och då kan det behöva göras vissa
            justeringar också i arbetsvillkoret.
          </note>
          <note type="speaker">
            Anf. 51 HANS ANDERSSON (v) replik:
          </note>
          <note>
            Herr talman! Jag väljer att tolka situationen positivt. Jag har
            uttryckt utomordentligt hård kritik mot det a-kassebeslut som
            har fattats tidigare och är alltså mycket stark motståndare mot
            den lösning som regeringen då föreslog. Det är tillfredsställande
            att Margareta Winberg särskilt markerar att arbetsvillkoren, som
            de tidigare utformades, inte är realistiska.
          </note>
          <note>
            Låt mig säga att vi väl skall ha en konstruktiv attityd och försöka
            bidra till att skapa en bättre situation.
          </note>
          <note>
            Låt mig upprepa Vänsterpartiets inställning, nämligen att det
            handlar om en omställningsförsäkring från jobb och över arbetslöshet
            till jobb. Det handlar inte om en omställning från jobb till en
            försörjning på mycket låg nivå, där man hamnar utanför arbetsmarknaden.
          </note>
          <note>
            Jag ställde några andra frågor också. Låt mig ta upp frågan om
            den offentliga och den kommunala sektorn. Det finns många människor
            som har jobbat i offentlig sektor; på en skola, på ett sjukhus
            eller på ett vårdhem. Sedan har de blivit arbetslösa, gått ut
            och fått a-kassa och kommer i dagens situation tillbaka till offentlig
            sektor i olika former genom ALU, OTA eller vad det kan vara. Detta
            kan vara början på en total segregering av svensk arbetsmarknad,
            där några har jobb, avtalsvillkor och rimliga löner medan andra
            jobbar men inte på riktigt, trots att de behövs så väl.
          </note>
          <note>
            Vore det inte bättre, Margareta Winberg, att lyfta över en del
            av resurserna till ordinarie, riktiga jobb som verkligen behövs?
            Det finns motionsyrkanden om detta. Det vore också en stor kvinnosatsning.
            Vi i
          </note>
          <note>
            Vänsterpartiet, och många inom socialdemokratin, har varit inne
            på detta. Men vi kan inte göra någonting om inte sanktioner kommer
            från regeringen - åtminstone kan inte riksdagsmajoriteten göra
            särskilt mycket, har jag lärt mig.
          </note>
          <note type="speaker">
            Anf. 52 Arbetsmarknadsminister MARGARETA WINBERG (s):
          </note>
          <note>
            Herr talman! Jag delar Hans Anderssons uppfattning om a-kassans
            roll. Den skall vara en omställningsförsäkring när man mister
            ett jobb, för det kommer att hända. Jag tror att vi kommer att
            se framför oss en arbetsmarknad som blir mycket annorlunda än
            den vi är vana vid. Det betyder att man inte börjar som 18-åring
            på ett jobb för att sluta på det samma.
          </note>
          <note>
            Man kommer att behöva byta jobb under sitt liv. Sannolikt kommer
            man kanske att bli arbetslös under en period, och då skall arbetslöshetsersättningen
            vara en omställningsförsäkring så att man kan gå från ett jobb
            till ett annat. I den skall också ligga möjligheter till utbildning
            och kompetenshöjning.
          </note>
          <note>
            Den offentliga sektorn har debatterats mycket den senaste tiden.
            Som jag sade har det satsats tre miljarder kronor ytterligare
            på den. Jag tycker att det är väldigt intressant att konstatera
            den oerhörda attitydsförändringen till offentlig sektor man ser
            om man jämför 90-talet med 80-talet. Då var nämligen offentlig
            sektor någonting som väldigt många, om inte pratade illa om, så
            i alla fall väldigt gärna ville skära ned för nedskärandets egen
            skull. Det var en ideologi att den offentliga sektorn skulle bli
            så liten som möjligt.
          </note>
          <note>
            Det var en ideologi att avreglera och privatisera. I dag hör
            vi inte alls den debatten, utan i dag tycks en stor majoritet
            av svenska folket och uppenbarligen också av riksdagen vara glad
            i den offentliga sektorn. Detta kommer naturligtvis också att
            återspegla sig i politiken vad det lider.
          </note>
          <note>
            Låt mig avslutningsvis kommentera sagan om
          </note>
          <note>
            Hans och Greta. Den var väldigt ruskig. Hans och
          </note>
          <note>
            Greta var rätt illa ute. De lockades av häxan och de förföriska
            pepparkaksdofterna. Men det var en falsk lockelse, och häxan försökte
            förgöra dem. Därför,
          </note>
          <note>
            Hans Andersson, kanske det kan vara klokt att ha en
          </note>
          <note>
            Elving för att hålla häxan borta.
          </note>
          <note type="speaker">
            Anf. 53 KENT OLSSON (m) replik:
          </note>
          <note>
            Herr talman! Jag skall till skillnad från arbetsmarknadsministern
            inte ägna mig åt att bedöma den intellektuella skärpan i samtalet.
          </note>
          <note>
            Jag kan dock konstatera att det inte enbart är jag som talar
            om fiasko för den socialdemokratiska arbetsmarknadspolitiken.
            I Aftonbladet den 4 december skriver man med stora bokstäver om
            detta, över en femspaltig rubrik och med en bild på en förtvivlad
            arbetsmarknadsminister. Tidningen konstaterar att arbetslösheten
            är lika hög som när s vann valet 1994.
          </note>
          <note>
            Detta är fakta. Jag förstår att Margareta Winberg tycker att
            det är jobbigt att prata kring dessa fakta, och att hon i stället
            ägnar större delen av sitt anförande åt angrepp på den borgerliga
            regeringen. I stort sett talar hon som någon form av ekonomiminister.
            Men när man talar om arbetslöshet är det faktiskt så här. I
          </note>
          <note>
            AMS prognos sägs följande: Antalet arbetslösa personer i åtgärder
            har stabiliserats på en mycket hög nivå. Tillgången på lediga
            platser är fortfarande helt otillräcklig för att kunna förbättra
            situationen för de arbetssökande. Detta står i AMS pressmeddelande.
          </note>
          <note>
            Låt mig återgå till frågan om det är kommunala jobb eller inte
            vi skall ha. Jag har ett antal utdrag ur vad arbetsmarknadsministern
            och finansministern har sagt. Arbetsmarknadsministern sade i ett
            uttalande i september att det visst måste gå att flytta pengar
            som ändå finns inom den offentliga sektorn så att kommunerna får
            litet mer. Vad säger då finansministern om detta uttalande? Jo,
            att det inte är någon lösning att anställa alla arbetslösa i vården.
            Vi måste satsa på en livskraftig privat sektor. Det är bara den
            som kan betala den offentliga sektorn.
          </note>
          <note>
            Det kanske vore bra om arbetsmarknadsministern och finansministern
            då och då pratade med varandra så att det blev en intellektuell
            klarhet i vad den socialdemokratiska politiken består av.
          </note>
          <note type="speaker">
            Anf. 54 Arbetsmarknadsminister MARGARETA WINBERG (s):
          </note>
          <note>
            Herr talman! Nu refererar Kent Olsson - som vanligt, höll jag
            på att säga - till vad han läser i Aftonbladet. Det är intressant
            att han läser Aftonbladet.
          </note>
          <note>
            Samtidigt skall man väl ibland ta det som står i tidningarna
            med en nypa salt.
          </note>
          <note>
            Det som jag kommenterade var Kent Olssons allmänna utfall över
            tillståndet i Sverige. Återigen säger han att det inte blivit
            några resultat efter två år, att ingenting har hänt, att landet,
            företagarna och allt är ett enda fiasko. Jag menar att Kent Olsson
            har fel i detta. Dessutom har han fel i sak på en siffra när han
            säger att OTA har gett 186 jobb. Det var i förra veckan! Man skall
            följa statistiken vecka för vecka. Då märker man nämligen att
            antalet ökar. I dag finns det upplysningsvis 300 jobb.
          </note>
          <note>
            Moderaterna har samma recept som vanligt. Jag tycker att det
            är ganska intressant att Moderaterna är väldigt isolerade i den
            här debatten. Jag har aldrig fått så många frierier som i dag,
            av alla utom av Kent
          </note>
          <note>
            Olsson. Det sista är jag glad för, därför att det hade inte passat.
            Moderaternas recept är det gamla vanliga:
          </note>
          <note>
            skattesänkningar, avskaffande av förmögenhetsskatten, utdelning
            av aktier, omgående avskaffande av värnskatten, höjning av avdraget
            för privata pensionsförsäkringar, sänkta kommunalskatter osv.
          </note>
          <note>
            Men, Kent Olsson, detta är egentligen inte bara ekonomiska teorier.
            I så fall hade de möjligen kunnat vara intressanta att diskutera
            här i kammaren. Men detta är också metoder som har prövats i Sverige
            och i andra länder. Kan Kent Olsson säga var någonstans detta
            har gett ett för löntagarna och medborgarna godtagbart socialt
            resultat? Jag har inte funnit något sådant någonstans.
          </note>
          <note type="speaker">
            Anf. 55 KENT OLSSON (m) replik:
          </note>
          <note>
            Herr talman! Margareta Winberg! I stort sett samtliga är överens
            om att skattesänkningar ger nya jobb. Om jag inte läste fel i
            ett pressuttalande häromdagen sade också Margareta Winberg att
            hon kunde tänka sig det för att ge nya jobb.
          </note>
          <note>
            Jag är glad att jag hade fel. Det är roligt att arbetslösheten
            minskar med 150 jobb i den offentliga sektorn. Om Margareta Winberg
            är stolt över det tycker jag att hon skall vara det. Jag tycker
            nog att det är viktigare att jobben tillkommer i den privata sektorn
            än i den offentliga. Men visst är 150 jobb någonting man skall
            vara glad åt. Är man arbetsmarknadsminister får man kanske vara
            glad åt det lilla.
          </note>
          <note>
            Jag ställde en fråga tidigare i dag. Var kommer de nya jobben?
            Vad kan arbetsmarknadsministern säga att hon gör för att se till
            att få fram de nya jobben, förutom att värnskatten nu tydligen
            skall vara kvar?
          </note>
          <note>
            När Göran Persson tillträdde sade han att värnskatten skulle
            tas bort, men nu skall den tydligen vara kvar och döpas om till
            någon form av vårdskatt.
          </note>
          <note>
            Vi moderater har klart och tydligt sagt att vi tror att skattesänkningar
            och förändrade arbetsrättsregler innebär nya jobb. Jag vill höra
            vad Margareta Winberg tror att det behövs för åtgärder för att
            skapa nya arbetstillfällen. Arbetslösheten är skrämmande för människor
            av i dag, och vi har inte hört vår arbetsmarknadsminister nämna
            någonting som skulle kunna ge nya arbetstillfällen.
          </note>
          <note type="speaker">
            Anf. 56 Arbetsmarknadsminister MARGARETA WINBERG (s):
          </note>
          <note>
            Herr talman! Det är en sak att säga saker och att tala. Nu säger
            Kent Olsson att alla tycks anse att sänkta skatter skulle ge fler
            jobb. För det första anser inte alla det. Det är inte alls någon
            särskilt vedertagen sanning att det skulle vara så.
          </note>
          <note>
            Det är intressant att se vad som händer när man praktiserar det
            - när man tillämpar det i verkligheten.
          </note>
          <note>
            Det visar sig att det inte blir flera jobb om man sänker skatterna
            för de rika och lägger pålagor på resten av befolkningen. Det
            var ju det ni prövade. Det är det som man har prövat i vissa andra
            länder. Det blir inte fler jobb - i varje fall inte jobb som människorna
            kan leva på. Det är jobb som människor kan leva på som vi vill
            ha.
          </note>
          <note>
            Kent Olsson undrar var de nya jobben finns. Jag har i olika sammanhang
            pekat ut några områden.
          </note>
          <note>
            Tjänstesektorn är naturligtvis ett sådant område.
          </note>
          <note>
            Miljösektorn är ett stort område. Vi skall bygga om
          </note>
          <note>
            Sverige. Vi satsade en miljard på detta den 12 juli. Vi skall
            påbörja ombyggnaden av vårt land. Vi skall påbörja ombyggnaden
            av våra hus, våra avloppssystem, våra kök, våra toaletter, vår
            infrastruktur, vårt energisystem osv. Det är klart att detta kommer
            att skapa mängder med jobb både i planeringen och senare i produktionen.
          </note>
          <note>
            Vi har den offentliga sektorn som betyder så mycket för kvinnorna.
            Den pratar ni aldrig något gott om. Det är klart att det kommer
            att finnas kvar en stor offentlig sektor i Sverige. Den har ett
            stort folkligt stöd. Det är snart bara Moderata samlingspartiet
            som talar emot en sådan utveckling.
          </note>
          <note>
            Jag skall räkna upp något av det vi gör. Vi sänker arbetsgivaravgifterna
            för de minsta företagen den 1
          </note>
          <note>
            januari. Riskkapital införs. Vi inför krediter för vissa branscher.
            Vi inför riskkapitalavdrag och en kvittningsrätt. Vi satsar 100
            miljoner på turistmarknadsföring. Vi har inrättat en småföretagarkommitté,
            osv.
          </note>
          <note>
            Om Kent Olsson försöker att se och ställa samman alltihop kommer
            han att hitta många förslag. Det behövs nämligen många olika åtgärder
            och inte bara en enkel metod som heter sänkt skatt. Det löser
            inte
          </note>
          <note>
            Sveriges problem.
          </note>
          <note type="speaker">
            Anf. 57 DAN ERICSSON (kd) replik:
          </note>
          <note>
            Herr talman! Margareta Winberg talade om sänkta ersättningsnivåer.
            Jag måste ändå få påminna om att det faktiskt är Socialdemokraterna
            som under 1995
          </note>
          <note>
            och 1996 har sänkt ersättningsnivåerna i trygghetssystemet till
            75 %, vilket starkt har bidragit till att kommunernas ekonomier
            nu är på väg att knäckas på grund av skenande kostnader för socialbidrag,
            som betalas ut för att kompensera dessa sänkningar. Det är faktiskt
            Margareta Winberg och hennes regering som har sänkt bostadsbidragen,
            som har sänkt barnbidragen och som nu höjer medicinkostnaderna.
            Jag skulle kunna hålla på länge med att räkna upp hur man för
            en politik som är en direkt nedrustning av den sociala välfärden.
          </note>
          <note>
            Sedan, herr talman, vill jag gå över till vad arbetsmarknadsministern
            sade om kris. Hon sade att hon inte behöver springa till Kristdemokraterna
            om något krispaket. Nej, det begär jag inte heller. Men jag måste
            fråga ministern om vi inte har en kris vad gäller arbetslösheten.
            700 000 personer är arbetslösa, varav 350 000 är öppet arbetslösa.
            Är inte det en kris?
          </note>
          <note>
            Delar inte arbetsmarknadsministern den uppfattningen talar vi
            inte samma språk. Då har vi inte samma verklighetsuppfattning.
            Då finns det ingen anledning för mig att anstränga mig för att
            vi skall kunna ta gemensamma tag för att lösa krisen. Om det är
            som ministern säger, att allt är frid och fröjd, behöver vi inte
            diskutera så mycket mera.
          </note>
          <note>
            Hon säger att det kommer en skördetid och att
          </note>
          <note>
            Stockholmsregionen växer. I verkligheten skär man bort tre miljarder
            i Stockholms läns landsting, som direkt drabbar vården och sysselsättningen.
            Det är verkligheten, Margareta Winberg.
          </note>
          <note>
            Winberg säger också att kommunerna nyligen fick extrapengar.
            Det är inte sant. Man får ett förskott på pengarna, men det löser
            inte krisen i kommuner och landsting och inom vård och omsorg.
            Min fråga, som
          </note>
          <note>
            Johnny Ahlqvist hänvisade till ministern, lyder: Hur ser man
            egentligen på den långsiktiga lösningen för kommuner och landsting?
            Hur skall man kunna säkra arbetena där och säkra en god vård och
            omsorg?
          </note>
          <note type="speaker">
            Anf. 58 Arbetsmarknadsminister MARGARETA WINBERG (s):
          </note>
          <note>
            Herr talman! Det är samma med Kristdemokraterna. Ni deltog ju
            i denna typ av politik mellan 1991
          </note>
          <note>
            och 1994. Inte var den bra för människorna. Dess mest ödesdigra
            konsekvens var ju att ni därmed inledde det som kom att bli massarbetslöshet
            i Sverige.
          </note>
          <note>
            Den är det viktigaste att bekämpa nu, sedan vi har gjort oss
            av med det tunga arvet från er regeringstid.
          </note>
          <note>
            Jag har just i repliken med Moderaterna räknat upp vad vi har
            föreslagit och vad riksdagens majoritet också har ställt sig bakom.
          </note>
          <note>
            Det är klart att det är kris när arbetslösheten är på den nivån.
            Det jag vände mig emot var att Dan Ericsson sade att det är en
            kris liknande den som var 1992.
          </note>
          <note>
            Vi har ingen ekonomisk kris i Sverige i dag. Tvärtom har vi tack
            vare vår samarbetspartner Centern och till viss del Vänsterpartiet
            en mycket stabil ekonomi i
          </note>
          <note>
            Sverige i dag, om man får använda det uttrycket.
          </note>
          <note>
            Vi har studerat hur kd har tänkt sig framtiden med tanke på det
            Dan Ericsson sade om samarbete. Om man är litet framåtsyftande
            och ser till er budget för
          </note>
          <note>
            1999 framstår en mycket märklig bild. Ni ligger på 15
          </note>
          <note>
            utgiftsområden närmare regeringen, och på 6 områden närmare Moderaterna.
            När det gäller ekonomisk trygghet vid ålderdom vill ni plussa
            på en miljard.
          </note>
          <note>
            Moderaterna vill skära 6 miljarder. När det gäller trygghet vid
            sjukdom och handikapp vill ni skära en och en halv miljard, och
            Moderaterna vill skära nio miljarder. Så kan man gå igenom område
            efter område.
          </note>
          <note>
            Man frågar sig vem ni egentligen vill spela med.
          </note>
          <note>
            Inte är det en entydig invit till regeringspartiet.
          </note>
          <note type="speaker">
            Anf. 59 DAN ERICSSON (kd) replik:
          </note>
          <note>
            Herr talman! Jag förstår att arbetsmarknadsministern har stora
            problem i denna debatt. Men att nu fly till tiden efter nästa
            val, då hon kanske räknar med att inte själv administrera politiken
            längre, tycker jag är att glida undan den aktuella debatten. Om
            vi skall tala om intellektuell hederlighet tycker jag ändå att
            vi skall diskutera sakfrågan här i dag.
          </note>
          <note>
            Ministern hänvisar ständigt till hur det var för ett antal år
            sedan. Tar inte ministern ansvar för regeringens politik vad gäller
            de sociala nedskärningarna -
          </note>
          <note>
            sänkningen av ersättningarna till 75 % - som slår stenhårt på
            kommunernas ekonomi och på verksamheterna där ute? Då måste kommunerna
            ha pengar till socialbidrag i stället för till vård och omsorg.
            Tar inte ministern ansvar för sänkningen av bostadsbidraget, som
            kommer att slå stenhårt för vissa familjer nu från årsskiftet?
            Tar inte ministern ansvar för sänkningarna av barnbidragen? Tar
            inte ministern ansvar för att ni nu höjer medicinkostnaderna för
            de människor som inte har marginaler för att klara ökningarna?
          </note>
          <note>
            Jag såg en artikel av förre vice statsministern på detta tema.
            Han tyckte att regeringen skulle ta ansvar för den politik man
            bedriver. Jag tror att det är dags för arbetsmarknadsministern
            att göra detta.
          </note>
          <note>
            Jag fick fortfarande inget svar på frågan hur man tänker sig
            att lösa de ekonomiska problemen ute i kommuner och landsting
            och hur man skall se till att behålla folk i arbete där, vilket
            gör att vi kan säkra vård och omsorg. Det kanske är så - jag såg
            i en kvällstidning att arbetsmarknadsministern hade uttryckt sig
            - att hon inte själv är nöjd med regeringens politik. Eller var
            det bara så att hon inte ville svara på den frågan?
          </note>
          <note type="speaker">
            Anf. 60 Arbetsmarknadsminister MARGARETA WINBERG (s):
          </note>
          <note>
            Herr talman! Frågan är vem som flyr. Frågan är vem som inte kommer
            ihåg eller inte vill komma ihåg.
          </note>
          <note>
            Det var under de tre år som kd satt i regeringsställning som
            över 100 000 jobb i den offentliga sektorn försvann - 100 000
            kvinnojobb, företrädesvis, i kommuner och landsting. Det behöver
            vi inte tvista om. Statistiken talar i detta fall sitt tydliga
            språk. Trots detta lyckades ni skapa ett budgetunderskott och
            en rullande statsskuld som vi sedan fick ärva.
          </note>
          <note>
            Jag flyr inte undan mitt ansvar. Jag tar det, och jag står för
            regeringens politik. Vi har sanerat budgeten, och nu tar vi nästa
            steg. Det betyder att vi med saneringen som grund och inom de
            ramar som nu finns agerar mot arbetslösheten.
          </note>
          <note>
            När det gäller kommuner och landsting skulle jag vilja hänvisa
            till det tal som statsministern höll på LO-
          </note>
          <note>
            kongressen. Han avslutade det med att säga: År 2000
          </note>
          <note>
            kommer jag väl tillbaka hit - då har de nämligen sin nästa kongress
            - och då skall jag blicka tillbaka på de år som har gått. Då kommer
            jag att säga att Sverige åter skall vara världsbäst på vård, omsorg
            och utbildning.
          </note>
          <note>
            Ett sådant uttalande förpliktar naturligtvis. Det skall genomföras.
          </note>
          <note type="speaker">
            Anf. 61 ELVER JONSSON (fp):
          </note>
          <note>
            Herr talman! Arbetsmarknadsministern har flera gånger återvänt
            till att flera jobb har försvunnit under den tid då det var en
            annan regering i kanslihuset. Jag vill bara tillägga att det tragiska
            är att jobb fortsätter att försvinna och alltför få nya kommer
            till.
          </note>
          <note>
            I arbetsmarknadsministerns anförande fanns det mycket monetärt
            och litet socialt. Den största socialpolitiska insats vi kan göra
            i det korta perspektivet är att se till att vi får en situation
            med en arbetsmarknad i balans då nya jobb kommer till. Jag har
            pekat på vad som behöver göras och på ett antal punkter känns
            det som om det finns sympati. Jag är därför inte helt utan optimism.
          </note>
          <note>
            Arbetsmarknadsministern säger att vi inte skall se bara på de
            mörka sidorna utan också på de ljusa. Det ligger väl i sakens
            natur att en regering gärna pekar på det positiva medan oppositionens
            roll är att peka ut problemen. Men vi får väl ändå vara överens
            om att läget är alltför allvarligt för att man skall blåsa faran
            över.
          </note>
          <note>
            Arbetsmarknadsministern nämnde framgångarna på exportsidan och
            den låga inflationen. Det är riktigt.
          </note>
          <note>
            Jag gratulerar till det. Arbetsmarknadsministern talade också
            om de uppgörelser som varit med Vänstern och med Centern. Med
            Vänstern blev det ett antal återställare som jag uppfattade att
            regeringen nu ångrar. Det är bra. När det gäller Centern vill
            jag säga att jag tycker att den parten har varit alltför smickrad.
            Jag skall inte lägga mig i kurtisen. Jag tycker att det är okej
            att regeringen har vänt sig ditåt. Men när man hamnar i en återvändsgränd
            när det gäller frågan om framtida energipolitik tycker jag att
            man borde söka sig en tredje part. Kalla det gärna den tredje
            vägen.
          </note>
          <note>
            Jag tror att det vore lyckat för arbetsmarknadssituationen.
          </note>
          <note type="speaker">
            Anf. 62 Arbetsmarknadsminister MARGARETA WINBERG (s):
          </note>
          <note>
            Herr talman! Jag tycker inte att vi skall kalla det så. Den vägpolitik,
            i bildlig mening, som har förts under 1990-talet har inte lett
            till något bra.
          </note>
          <note>
            Jag tycker heller inte att det finns anledning omfamna Elver
            Jonsson i övrigt. Det är för stora likheter mellan Elver Jonsson
            och Moderaterna, trots att Elver
          </note>
          <note>
            Jonsson nu försöker att dra sig därifrån och verka litet mer
            socialliberal. Det vet jag att Elver är, men jag kan tyvärr inte
            ge samma omdöme om t.ex. partiledaren.
          </note>
          <note>
            Det är därför det är så svårt med Folkpartiet.
          </note>
          <note>
            Ni delar ju Moderaternas uppfattning när det gäller receptet
            på hur man skall få fler jobb. Det är skattesänkningar där också.
            Ni tror visserligen att ni skall få många fler jobb genom att
            sänka bara hälften så mycket som Moderaterna. Jag förstår inte
            den ekvationen riktigt.
          </note>
          <note>
            I en sådan här debatt lyfter man inte fram det positiva bara
            för sakens skull, utan det finns positiva tecken. Jag vill fråga
            om Elver Jonsson tycker att det är bättre eller sämre nu, på ett
            par områden. Hushållens disponibla inkomst, alltså de pengar hushållen
            har i handen och kan handla för, var under 1991-
          </note>
          <note>
            1994 plus 2,3 %, nu är den 2,5 %. Företagarnas inkomst var under
            1991-1994 minus 2,1 %, nu är den
          </note>
          <note>
            +7,3 %. Industrins investeringar var under 1991-1994
          </note>
          <note>
            0,8 miljarder. I år och två år bakåt är de 26,4 miljarder. Det
            är siffror som man kan läsa i konjunkturinstitutets rapport.
          </note>
          <note>
            Jag vill fråga Elver Jonsson: Är det bättre eller sämre på de
            här punkterna nu än när ni hade ansvaret?
          </note>
          <note type="speaker">
            Anf. 63 ELVER JONSSON (fp) replik:
          </note>
          <note>
            Herr talman! Det är en intressant fråga som arbetsmarknadsministern
            ställer. Arbetsmarknadsministern lutar sig mot det faktum att
            vi har en lägre ränta, vilket är bra. Det låter också bra, men
            verkligheten kan vara en annan. Det kostar ca 20 000 för en familj
            att förtidsinlösa ett lån som är i normal storlek. Man kan då
            fråga sig om det har varit till någon nytta för barnfamiljerna
            i det korta perspektivet. De fördelar som Margareta Winberg tycker
            att hushållen skulle ha fått har ju ännu inte kunnat inkasseras
            eftersom de ligger långt bort. Det är naturligtvis ändå angeläget
            att vi försöker hålla räntan låg. Internationellt sett är ju realräntan
            fortfarande hög.
          </note>
          <note>
            Jag uppskattar mycket arbetsmarknadsministerns försök att skapa
            en debatton där den sansade optimismen skulle kunna få inträde.
            Det är alldeles utomordentligt. Då tror jag nämligen att vi kan
            komma till konstruktiva och realistiska slutsatser.
          </note>
          <note>
            När Margareta Winberg ger ett förklenande omdöme om vad t.ex.
            vår partiledare har sagt om arbetsmarknadspolitiken är det intressant
            att hon skriver det med en facklig företrädare som stod Margareta
          </note>
          <note>
            Winbergs statssekreterare mycket nära. Det kan väl inte vara
            ett alltför illa valt sällskap.
          </note>
          <note>
            Vi skall inte för mycket titta på vem som sällskapar med vem.
            Jag är inte ute efter någon omfamning av Margareta Winberg vare
            sig bildligt talat eller på annat sätt. Jag tycker att vi skall
            söka en sakpolitik vi kan bli överens om. Det finns möjligheter
            till det.
          </note>
          <note>
            Men det är viktigt att vi på bl.a. energipolitikens område når
            en samsyn som gör att vi räddar jobben. Om vi inte gör det har
            vi raserat möjligheten till en god välfärd.
          </note>
          <note type="speaker">
            Anf. 64 Arbetsmarknadsminister MARGARETA WINBERG (s):
          </note>
          <note>
            Herr talman! Jag fällde inga förklenande omdömen om folkpartiets
            partiledare. Det var ett krasst konstaterande. Vi är nog många
            som under årens lopp här i kammaren har kunnat se att Elver Jonsson
            är socialliberal. Det hedrar honom. Jag tycker att det är en fin
            ideologi. Partiledningen däremot dras mer åt det marknadsliberala
            hållet och knyts därmed närmare moderaterna. Det tycker jag är
            tråkigt, för jag tycker inte om den ideologin. Det var inget förklenande
            i det.
          </note>
          <note>
            Var och en har ju rätt att tycka som han vill här i landet. Det
            är också någonting som vi skall vara angelägna om att bibehålla.
          </note>
          <note>
            Jag har en fråga till Elver Jonsson. Ni har ju samma förslag
            som Moderaterna. Det här skall ske med skattesänkning. Det är
            så det skall bli fler jobb. Hur kan det då komma sig att ni sänker
            bara hälften så mycket som Moderaterna men ändå ger så många som
          </note>
          <note>
            500 000 jobb? Det tycker jag är så märkligt.
          </note>
          <note>
            Man skulle gärna vilja diskutera arbetsmarknadspolitiken i ett
            litet vidare perspektiv. Det hinner vi kanske inte i dag. Jag
            konstaterar ändå att ni gör stora besparingar på arbetsmarknadspolitikens
            område. Ni säger att ni gör det på AMS och arbetsmarknadsmedlen,
            och med nära 6 miljarder. Hur går det då för de arbetslösa? Det
            är en sak att ha åsikter om hur man skall skapa jobben. Men det
            är egentligen inte den här debattens kärna, utan det är: Hur gör
            vi med de arbetslösa under den tid de är arbetslösa? Där vill
            ni skära ned kraftigt. Det betyder att för dem som är i arbetslöshet
            blir det uppenbarligen sämre.
          </note>
          <note type="speaker">
            Anf. 65 BARBRO JOHANSSON (mp):
          </note>
          <note>
            Herr talman! I sitt anförande uppehöll sig arbetsmarknadsministern
            länge vid ekonomin. Har man väntat för länge med att åtgärda arbetslösheten,
            undrar jag. Jag tycker inte att man skall dra för höga växlar,
            utan vara en smula försiktig.
          </note>
          <note>
            Om vi ser på Tyskland, som trots en begynnande konjunkturuppgång
            nu ökar sin arbetslöshet, tror jag att en viss försiktighet bör
            vara för handen.
          </note>
          <note>
            Vi i Miljöpartiet vill tillföra 15 miljarder mer än regeringen
            till kommunerna, vilket vi bedömer skulle ge 20 000 jobb. Det
            var självklart välkommet att man tillförde 3 miljarder, men mer
            behövs.
          </note>
          <note>
            Margareta Winberg kommenterade inte den julklapp som jag från
            talarstolen nämnde, nämligen
          </note>
          <note>
            Miljöpartiets rapport om arbetstidsförkortning som har bemötts
            väldigt positivt från forskarhåll. Detta är en mycket möjlig väg
            att gå. Samma sak gäller mitt förslag om sabbatsår eller friår
            och sopåkarmodellen som är en arbetsdelningsmodell. Jag vill gärna
            ha svar på dessa frågor.
          </note>
          <note type="speaker">
            Anf. 66 Arbetsmarknadsminister MARGARETA WINBERG (s):
          </note>
          <note>
            Herr talman! Jämförelsen med Tyskland är inte riktigt relevant
            eftersom Tyskland ligger efter oss i
          </note>
          <note>
            Sverige i sitt saneringsarbete. Tyskarna har ju under den här
            hösten med stor möda lyckats få ihop inte ett sådant saneringsprogram
            som vi genomför i Sverige utan ett betydligt mindre, trots att
            omfattningen av deras ekonomi är betydligt större. De har så att
            säga sitt framför sig, medan vi nu, med en stabil ekonomi som
            grund, kan se 1997 och de kommande åren med viss tillförsikt an.
          </note>
          <note>
            Vi har diskuterat arbetstid förut, och Barbro Johansson känner
            mycket väl till min principiella uppfattning. Jag tycker att arbetstidsförkortning
            vore väldigt angeläget, men jag delar inte Miljöpartiets uppfattning
            att det är ett sätt att få fler jobb genom att man delar på de
            arbeten som finns. Jag tillhör dem som inte tror att det finns
            en viss given mängd arbetstillfällen, utan jag tror att utvecklingen,
            om man driver den i rätt riktning, kommer att visa att det går
            att skapa ytterligare jobb. Det går alltså att höja den ekonomiska
            aktiviteten i samhället i Sverige. Därför menar jag att arbetstidsförkortning
            skall vara en välfärdsreform, något som vi får gott av. Vi kan
            vara mer ihop med våra barn, ägna oss åt kultur, läsa böcker,
            gå i skogen eller vad vi nu väljer att göra. Det är min vision
            av arbetstidsreformen. För övrigt kommer ju ett förslag så småningom
            till riksdagen i arbetstidsfrågan.
          </note>
          <note>
            När det gäller friåret har vi beslutat om detta på en socialdemokratisk
            kongress för 1½ år sedan i Göteborg. Det finns alltså ett sådant
            kongressbeslut hos
          </note>
          <note>
            Socialdemokraterna, och denna fråga är, precis som väldigt många
            andra frågor, nu föremål för beredning hos oss i regeringskansliet.
          </note>
          <note type="speaker">
            Anf. 67 BARBRO JOHANSSON (mp) replik:
          </note>
          <note>
            Herr talman! Jag tackar arbetsmarknadsministern för svaret. Det
            är verkligen positivt att frågan om friår bereds. Jag tackar också
            för inställningen till arbetstidsförkortning. Visst är det också
            en välfärdsreform.
          </note>
          <note>
            Som jag har sagt tidigare kommer människor att må bättre med
            en kortare arbetstid.
          </note>
          <note>
            Jag vill också ta upp en annan fråga, och den gäller den nya
            a-kasseutredningen, ARBOM-
          </note>
          <note>
            utredningen. Om den får som den vill till våren kan många komma
            att hamna utanför a-kassan på grund av de strängare kvalifikationsregler
            som nu skjuts upp i avvaktan på regeringens proposition med underlag
            från ARBOM-utredningen. Utredningen visar att de som arbetar halvtid
            inte kommer att kunna uppfylla kravet på att arbeta 75 timmar
            i månaden, och de kommer alltså att hamna utanför systemet. Det
            är de sämst ställda grupperna som hamnar utanför på grund av förändringar
            i sjukförsäkring, pensionssystem och a-kassa. Utredningen vill
            också införa rätten att deltidsstämpla, men de som gör det kommer
            ju tyvärr att stupa på den bortre parentesen, som jag har tagit
            upp här förut.
          </note>
          <note>
            Så till sist, arbetsmarknadsministern: Vilken julklapp vill arbetsmarknadsministern
            ge Sveriges folk?
          </note>
          <note>
            Låt mig också till sist önska arbetsmarknadsministern en god
            jul så småningom.
          </note>
          <note type="speaker">
            Anf. 68 Arbetsmarknadsminister MARGARETA WINBERG (s):
          </note>
          <note>
            Herr talman! Tyvärr är jag ingen jultomte. Det kanske hade varit
            trevligt i dessa tider. Därför har jag heller inga julklappar,
            vare sig hårda eller mjuka. Jag har ett antal förslag som är presenterade
            i budgetpropositionen, och dem diskuterar vi nu.
          </note>
          <note>
            Jag skall kommentera några av de förslag som
          </note>
          <note>
            Barbro Johansson tog upp.
          </note>
          <note>
            Vi kommer nu med ett nytt förslag till a-kassa i mars. De hårda
            kvalifikationsreglerna i det gamla förslaget har nu skjutits upp
            av riksdagen på grund av den reaktion som de har väckt ute bland
            människorna i fackföreningsrörelsen och ute på gator och torg.
            Den arbetsmarknadsminister finns väl inte - överlever i alla fall
            inte - som kommer tillbaka med exakt samma förslag, fast då inlindat
            i ett paket. Därmed sagt att detta förslag, i den tappningen,
            inte återkommer.
          </note>
          <note>
            Vi kommer att ha en parentes, och det kommer att göra en sak
            som jag tycker är positiv och som
          </note>
          <note>
            ARBOM-utredningen också föreslår. I dag är det ju nämligen, som
            Barbro Johansson själv säger, inte möjligt att stämpla upp om
            man har ett fast deltidsarbete. Men i och med att vi inför en
            bortre parentes blir detta obehövligt, och då kan man också få
            stämpla upp om man har ett halvtids- eller trekvartstidsjobb.
          </note>
          <note>
            Det blir en positiv sak.
          </note>
          <note>
            När det gäller den bortre parentesen är det viktigt att klara
            ut vad som skall hända bortom den. Det skall vi naturligtvis göra,
            och jag vill upprepa det jag har sagt: Ingen skall hamna i kommunens
            socialbidragskö om man hamnar bortom parentesen. Men lika viktigt
            är det att se till att det, tiden alldeles innan man hamnar vid
            den bortre parentesen, händer någonting positivt. Man måste kraftsamla
            där, så att människorna inte trillar ut ur systemet. Det är det
            vi nu sitter och bereder.
          </note>
          <note type="speaker">
            Anf. 69 SIRI DANNAEUS (fp):
          </note>
          <note>
            Herr talman! Med risk för att göra ordföranden
          </note>
          <note>
            Johnny Ahlqvist ännu mer ledsen måste jag också tala om "eländes
            elände" som han uttryckte det. Men jag har uppfattat min roll
            som ledamot i riksdagen så att jag skall uttrycka vad folk tycker.
          </note>
          <note>
            Arbetslösheten är fortfarande mycket hög. Det kommer allt dystrare
            rapporter, och de arbetslösa känner sig övergivna och svikna.
            I intervjuer berättar de om sin rädsla för framtiden och om att
            de känner sig förnedrade. Och mycket har de ju heller inte att
            hoppas på, eftersom arbetsmarknadsministern uttalar att denna
            kurva kommer att vända någon gång under
          </note>
          <note>
            1997. Men när, herr talman, under 1997? Blir det ytterligare
            en jul med samma höga arbetslöshet?
          </note>
          <note>
            Denna osäkerhet och rädsla får även konsekvenser hos dem som
            redan har jobb. Alla sparar så mycket de kan. Det gör naturligtvis
            att efterfrågan minskar, och vi hamnar i en ond cirkel.
          </note>
          <note>
            Under den tid jag har varit i riksdagen - det är nu snart nio
            månader - tycker jag att ingenting har hänt som har haft någon
            som helst kraft att bryta det här dödläget. Utredningarna tar
            väldigt lång tid och beslut skjuts på framtiden, och mitt intryck
            är att de förslag som kommer till utskottet ibland är dåligt förankrade
            och illa övertänkta. Ministrarna prövar hugskott, och när de inte
            får ett positivt mottagande drar man tillbaka dem.
          </note>
          <note>
            I arbetsmarknadsutskottet har jag förstått att det finns stor
            erfarenhet, kunnighet och kreativitet, men jag får ändå en känsla
            av att utskottet står och trampar vatten. Jag kan förstå att många
            efter lång tid i utskottet instämmer i Hans Anderssons utrop här
            i debatten om att han var så innerligt trött på de här debatterna
            som aldrig ledde fram till någonting.
          </note>
          <note>
            Ett exempel på det här är förslaget om offentliga tillfälliga
            arbeten. Mycket arbete och tid har lagts ned i kanslier i både
            departement och utskott, ute i länsarbetsnämnder och på arbetsförmedlingar.
            Regeringens bedömning var ju att det här skulle leda fram till
            tusentals jobb, och vad blev det, herr talman? Jo, i dag berättar
            Margareta Winberg att 300 jobb har skapats på 1½ månad. I Södermanland
            har det skapats 2 jobb.
          </note>
          <note>
            Det var mycket skrik för litet ull, sade kärringen som klippte
            grisen.
          </note>
          <note>
            I dagarna har vi också fått veta att inrikesministern äntligen
            har insett att kommunerna behöver mer pengar, för att klara äldreomsorg
            och skola. Man hoppas på 50 000 jobb i offentlig sektor. Hade
            det då inte varit bättre att inse detta tidigare, så att vi hade
            sluppit 55-plusdebatten?
          </note>
          <note>
            Fru talman! Vi folkpartister tycker att arbetsmarknadspolitikens
            viktigaste uppgift är att öka rörligheten på arbetsmarknaden,
            särskilt den yrkesmässiga. Den underlättar framväxten av nya företag
            och branscher.
          </note>
          <note>
            Utbildningsinsatserna blir därför allt viktigare för att underlätta
            den här rörligheten. Den nya arbetsmarknaden kräver därför att
            AMS verksamhet är flexibel.
          </note>
          <note>
            Tyvärr upplever man nu ute på fältet att man är alltför hårt
            styrd av regleringar. Det nya volymkravet, som är knutet till
            anslaget, kommer att få till följd att
          </note>
          <note>
            AMS får satsa på billiga åtgärder och billiga utbildningar. Man
            vet ju redan i förväg att det inte kommer att leda till så många
            nya jobb.
          </note>
          <note>
            Betydligt färre kommer att få den yrkesutbildning som man vet
            i snitt ger 60-70 % av deltagarna arbete.
          </note>
          <note>
            Enligt AMS kommer 30 000 yrkesutbildningsplatser att försvinna
            till förmån för billigare praktikåtgärder, med betydligt sämre
            chans till jobb.
          </note>
          <note>
            Men för den enskilde är det en kvalitet att kunna gå upp på morgonen
            och ha något att gå till. Det säger arbetsmarknadsminister Margareta
            Winberg i en tidningsintervju, i Lärartidningen, tror jag. Det
            här är häpnadsväckande, när vi samtidigt vet att ministerns förslag
            om a-kassan har en bortre parentes. Anledningen till den är ju
            att de arbetslösa skall använda tiden till utbildning och inte
            bara stimuleras att stiga upp och gå till en aktivitet.
          </note>
          <note>
            Fru talman! Kvinnors arbetslöshet är nu på väg att bli större
            än männens. Det krävs konkreta åtgärder som ökar arbetslösa kvinnors
            möjligheter att finna nya jobb.
          </note>
          <note>
            I propositionen säger regeringen sig vara djupt bekymrad, men
            några förslag till hur man skall bekämpa kvinnors arbetslöshet
            framförs dessvärre inte, lika litet som mäns arbetslöshet.
          </note>
          <note>
            Långtidsarbetslösheten, som fortfarande ökar bland kvinnorna,
            måste särskilt uppmärksammas. Det är angeläget att fler av dem
            får exempelvis startaeget-bidrag. I dag ges de här stöden bara
            åt kvinnor som har arbetat i offentlig sektor.
          </note>
          <note>
            Det är också viktigt att bryta det traditionella könsmönstret
            på arbetsmarknaden. Lika viktigt som det är att släppa in kvinnor
            på mansdominerade yrken är det att släppa in män på kvinnodominerade
            yrken.
          </note>
          <note>
            Jag tänker främst på barnomsorg och skola men också äldreomsorg.
          </note>
          <note>
            I det inte helt okända Vingåker pågår just nu ett s.k. brytprojekt,
            där arbetslösa män, bl.a. byggnadsarbetare och skogsarbetare,
            utbildar sig till undersköterskor. Jag besökte dem, och det var
            fantastiskt att höra hur entusiastiska de var och hur de stortrivdes.
            Fler länsarbetsnämnder borde uppmuntras till liknande brytprojekt,
            främst inom skola och barnomsorg.
          </note>
          <note>
            Det finns därför anledning för regeringen att arbeta fram en
            konkret plan för hur man avser att bryta det traditionella könsmönstret
            på arbetsmarknaden.
          </note>
          <note>
            Tyvärr finns det inte heller i propositionen några förslag om
            en lösning av ungdomsarbetslösheten.
          </note>
          <note>
            Datorteken har visserligen gjort att siffrorna har förbättrats
            på papperet, men den egentliga arbetslösheten är fortsatt lika
            hög. Utbildning är naturligtvis oerhört viktig, men många ungdomar
            är utbildningströtta, och vad de mest behöver är att få in en
            fot på arbetsmarknaden.
          </note>
          <note>
            Fru talman! Folkpartiet vill se en offensiv arbetsmarknadspolitik.
            Vi vill att siffran för nyanmälda platser i statistiken skall
            öka kraftigt. För att åstadkomma det krävs det en helt annan politik.
            Det är jobb genom företagande som vi behöver. Det är i de små
            och medelstora företagen som de nya jobben skall komma, framför
            allt i tjänste- och servicesektorn.
          </note>
          <note>
            För att återkomma till kvinnorna: Det är inte bara de unga raska
            grabbarna i tekniska yrken som behöver kunna starta eget. Lägg
            om kursen och släpp fram kvinnorna i barnomsorgen, skolan och
            äldreomsorgen!
          </note>
          <note>
            Fru talman! Jag står naturligtvis bakom alla Folkpartiets reservationer.
          </note>
          <note type="speaker">
            Anf. 70 LARS BÄCKSTRÖM (v):
          </note>
          <note>
            Fru talman! Jag skall också delta i den här debatten, och jag
            konstaterar med en gång att jag inte behöver höja tonläget för
            att markera vår ståndpunkt.
          </note>
          <note>
            Jag kan vara mild i tonen, därför att jag har en så stark sak
            att argumentera kring.
          </note>
          <note>
            Jag skall först argumentera kring en sak som utskottets ordförande
            Johnny Ahlqvist tog upp. Han tog upp en väldigt viktig tråd och
            sade att det är viktigt att bekämpa populismen. Ja, det är det.
            Låt oss tillsammans göra det, Johnny Ahlqvist!
          </note>
          <note>
            Vad är då populism? Är det att säga saker som människor tycker
            om? Då måste det innebära att det parti som har fått mycket röster
            är populistiskt. Människor röstar väl på partier som de tycker
            om. Jag tror inte att det är riktigt det som Johnny Ahlqvist menar
            med populism. Jag tror att han är oroad över att
          </note>
          <note>
            Vänsterpartiet har sagt saker som människor tycker om, och då
            menar han att vi är populistiska. I så fall har Johnny Ahlqvist
            tillhört ett populistiskt parti i decennier. Det är alltså inte
            fråga om det.
          </note>
          <note>
            Vad kan då populism vara? Ja, det måste vara något annat. Jag
            menar att populism är att säga det som icke är. När man vet hur
            det är och säger något annat är man folkförförare. Det är populismen.
          </note>
          <note>
            Man har sagt: Ni i Vänsterpartiet orkade inte. Ni höll ut ett
            tag. Ni orkade säga att man behövde sanera budgeten med fattiga
            114 miljarder, men när det kom till de riktiga krafttagen, karlatagen,
            att nå upp till sådana svindlande nivåer som 118 miljarder, orkade
            ni vänsterpartister inte med.
          </note>
          <note>
            Skulle det vara populism? Är det någon i denna kammare som tror
            att det är skillnaden mellan saklig realism och populism? Det
            är det inte.
          </note>
          <note>
            Vad var det vi inte orkade med? Jo, vi orkade inte sänka a-kassan
            från 80 till 75 %. Varför orkade vi inte det? Jo, det berodde
            på att vi hade lovat våra väljare att vi skulle höja a-kassan
            om det gick. Vi hade kritiserat Carl Bildt för att han sänkte
            a-kassan till 80 %.
          </note>
          <note>
            Vi hade kritiserat Elving Andersson, som sitter här nere, för
            att han sänkte a-kassan till 80 %. Vi hade kritiserat Börje Hörnlund.
            Därför orkade vi inte med det. Vi tyckte att ord och handling
            skall vara ett. Det är populism, att låta ord och handling vara
            samma sak.
          </note>
          <note>
            Detta är Engosoc, som det stod i 1984, dvs.
          </note>
          <note>
            nyspråk. Det är ingen populism. Det är hederlighet.
          </note>
          <note>
            Vad är det nu för läge? Nu står ministern Margareta Winberg och
            säger att vi skall höja a-kassan. Jag skulle naturligtvis då kunna
            säga att denna minister är en populist, som skall höja a-kassan.
            Detta statsråd hotar ju statsfinanserna! Men det säger jag inte,
            därför att det vore inte sant och jag skall inte tala osanning.
          </note>
          <note>
            Det hotar inte statsfinanserna att höja a-kassan.
          </note>
          <note>
            Vi gick inte med på att sänka a-kassan, och samtidigt gick vi
            inte med på att sänka matmomsen. Då sade man att vi var populister.
          </note>
          <note>
            Hans Andersson har stått här och varit oerhört konstruktiv och
            lågmäld. Hur reagerar man på det?
          </note>
          <note>
            Jo, då kommer standardangreppet 22 b ur SSU:s skolvalshandbok:
            Populist!
          </note>
          <note>
            Jag tror att det är sista gången, Johnny Ahlqvist, som jag skall
            gå upp i den typen av debatter. Vi är beredda att möta er i en
            saklig diskussion. Jag gick själv upp våren 1995, då det var aktuellt,
            och sade att vi kunde tänka oss att ha en avtrappande a-kassa,
            från
          </note>
          <note>
            90-procentsnivån ned till 80-procentsnivån. Oj, vad jag fick
            stryk och skäll i mitt eget parti! Oj, vad jag fick stryk och
            skäll av de arbetslösa! Och vad jag fick skäll av socialdemokrater
            i korridorerna här! Det är ingen partiståndpunkt. Men det visar
            vilken vilja vi har att diskutera konstruktivt. Vi har under lång
            tid kritiserats för populism. Men hör man på arbetsmarknadsministern
            tycker jag att det till viss del spirar en annan anda i dag. Man
            tar inte till de enkla standardangreppen.
          </note>
          <note>
            Varför sänkte man a-kassan? Det var naturligtvis inte för att
            spara pengar, för då hade man ju inte haft råd att höja den nu.
            Det kan inte vara skälet, för då hade det ju hotat statsfinanserna.
            Det var en annan tanke bakom. Alla som har läst litet grand teoretisk
            nationalekonomi, som har följt litet grand av den politiska debatten
            ute i Europa vet att det var för att sätta ökad fart på de arbetslösa,
            så att de inte blir lata och låter bli att söka jobb. Det är det
            som det handlar om.
          </note>
          <note>
            Så till en annan sak. Man skall sänka reservationslönerna. Så
            heter det på fint språk. Man skall få en annan lönestruktur. Människor
            skall ta jobb till litet lägre lön. Det är ju det som det handlar
            om.
          </note>
          <note>
            Tänk om ni hade sagt det, Johnny Ahlqvist. Då hade ni i alla
            fall kunnat debattera frågan litet rakare.
          </note>
          <note>
            Men det är ingen lösning. Därför är det nu väldigt klokt att
            gå tillbaka, steg för steg, till det som ni så sent som i somras
            kallade för populism och osaklighet. Ni tar små, små steg åt rätt
            håll. Men de behöver bli vänsterkliv.
          </note>
          <note>
            Jag har bara en halv minut kvar av min taletid, och jag vill
            därför ställa en väldigt rak fråga. Jag känner en kvinna som har
            fyllt 55, ministern. Hon bor på en bruksort och är metallare.
            Vad skall hon göra bortom den bortre parentesen, valåret 1998?
            Ni har ju fortfarande inte retirerat. Man skall räkna från den
            1 januari
          </note>
          <note>
            1996. Det är inte många av de arbetslösa som har tänkt på det.
            Från den 1 januari 1996 börjar det ticka.
          </note>
          <note>
            Vad skall denna kvinna göra, statsrådet, om tre år, valåret 1998?
            Vad skall hon göra?
          </note>
          <note type="speaker">
            Anf. 71 JOHNNY AHLQVIST (s) replik:
          </note>
          <note>
            Fru talman! När jag hör Lars Bäckströms inlägg är jag faktiskt
            oerhört glad för att jag inte har läst någon teoretisk nationalekonomi.
            Det sunda förnuftet kan kanske styra politiken i stället för en
            massa teoretiska lärdomar som Lars Bäckström försöker pracka på
            kammaren i varenda debatt.
          </note>
          <note>
            För mig är faktiskt populism när man lovar väljarna något som
            man inte kan genomföra. Man strör ut pengar och säger: Detta skall
            vi genomföra. Samtidigt vet man att man inte behöver ta ansvar.
            I Lars Bäckströms parti sitter man nämligen inte i den ställningen
            att man behöver ta ansvar för alla de löften man ger i kammaren.
          </note>
          <note type="speaker">
            Anf. 72 LARS BÄCKSTRÖM (v) replik:
          </note>
          <note>
            Fru talman! Om det är rätt att höja a-kassan nu,
          </note>
          <note>
            Johnny Ahlqvist, varför var det då rätt att sänka den?
          </note>
          <note>
            Gick det att höja den, var det troligen onödigt att sänka den.
          </note>
          <note>
            För några år sedan hade vi ett lånebehov på ungefär 180 miljarder
            om året. Det var katastrofalt. Nästa år är det 11 miljarder, nästa
            år igen 7 miljarder.
          </note>
          <note>
            Om ni hade följt den hårda linjen och sänkt akassan men inte
            sänkt matmomsen hade det varit system i galenskaperna, som man
            en gång skrev i
          </note>
          <note>
            Hamlets drama. Men det gjorde ni inte. Ni var populister och
            försökte sockra med momssänkning.
          </note>
          <note>
            Vi skall i och för sig glömma det gamla. Nu kommer ni tillbaka
            och säger att det är ansvarsfullt att höja a-kassan - precis det
            vi har sagt väldigt länge. Ni säger nu att det är ansvarsfullt
            att inte genomföra de beslut som Johnny Ahlqvist ville genomföra
            i somras.
          </note>
          <note>
            Nu är det ansvarsfull politik att skjuta på det.
          </note>
          <note>
            Det går steg för steg åt rätt håll. Ni gjorde en för kraftig
            högergir. Populisten Johnny Ahlqvist kände i luften att han gick
            fel och revade in seglen. Det är bra att vara en sådan populist
            som Johnny Ahlqvist har varit. Det är klokt att lyssna på rörelsen.
          </note>
          <note type="speaker">
            Anf. 73 JOHNNY AHLQVIST (s) replik:
          </note>
          <note>
            Herr talman! Lars Bäckström ger ju själv svaret på frågan om
            varför vi kan återställa a-kassenivån nu.
          </note>
          <note>
            Det är för att vi inte har det lånebehovet som vi hade bara ett
            budgetår tillbaka. Ekonomin är på bättringsvägen tack vare de
            stora beslut som vi har fattat. Det ger oss ett utrymme att höja
            och återställa a-kassan.
          </note>
          <note>
            Men utöver det ställer vi inte ut några populistiska löften som
            man gör från Vänsterpartiet.
          </note>
          <note>
            Så till den bortre parentesen, Lars Bäckström.
          </note>
          <note>
            Margareta Winberg, och även jag, har tidigare sagt att när regeringen
            återkommer under våren skall det finnas ett totalt samlat grepp
            över hela arbetslöshetsförsäkringen.
          </note>
          <note>
            Därför tycker jag att det är så oerhört onödigt när
          </note>
          <note>
            Lars Bäckström propagerar utåt och säger att ingen vet vad som
            kommer att hända efter den bortre parentesen. Jag lovar Lars Bäckström
            att vi skall ha klarat ut det innan riksdagen fattar beslut om
            en ny arbetslöshetsförsäkring under våren.
          </note>
          <note type="speaker">
            Anf. 74 LARS BÄCKSTRÖM (v) replik:
          </note>
          <note>
            Fru talman! Varför vidhåller då Johnny Ahlqvist att det skall
            börja ticka från den 1 januari 1997? Varför inte leverera ett
            klart och samlat beslut? Det är den stora kritiska punkten.
          </note>
          <note>
            Sedan till budgetsaneringen. Johnny Ahlqvist säger att man måste
            finansiera höjningen, eller hur?
          </note>
          <note>
            Varför kunde man inte finansiera den höjningen våren
          </note>
          <note>
            1995, när man sänkte a-kassan? Varför gick inte det?
          </note>
          <note>
            Lånebehovet har bara genom förbättrad konjunktur under innevarande
            år minskat med 40 miljarder.
          </note>
          <note>
            Det hade med råge kunnat rymmas att inte sänka akassan till 75
            %. Det hade ingen avgörande betydelse.
          </note>
          <note>
            Statsrådet berättar om hur bra allting går, och det gör det ju.
            Hushållen har mer pengar, och företagen har mer pengar. Räntan
            går ned och bytesbalansen är rekordartad. De enda som inte har
            fått det bättre är de arbetslösa. Ni riktar ett slag mot dem.
            Ni bör ångra det. Ni bör återställa det. Det är bra att ni är
            på rätt väg.
          </note>
          <note>
            Vad jag kritiserar är att ni har mage att kritisera oss för populism,
            när det snarast är ni som gjorde fel och nu på grund av folkopinionen
            har ändrat er. Varför har ni ändrat er? Jo, ni har ändrat er enbart
            på grund av opinionen. Eller tyckte ni att ni hade rätt i sak
            redan från början? Det är det ni egentligen tycker.
          </note>
          <note>
            Det har vi ju hört här. Förslaget om a-kassan var dåligt avvägt.
            Det har vi hört statsrådet säga. Så det är inte enbart på grund
            av demonstranter som statsrådet ändrar sig. Förslaget var dåligt
            i sak. Nu ändrar ni er.
          </note>
          <note>
            Men kritisera inte oss för populism! Det tär på vårt tålamod.
          </note>
          <note type="speaker">
            Anf. 75 EWA LARSSON (mp):
          </note>
          <note>
            Fru talman! Johnny Ahlqvist säger i sitt anförande att han inte
            vill skrota svensk arbetsmarknadspolitik utan förnya den. Miljöpartiet
            har många idéer. Men i somras slogs det fast i den här salen att
            Sveriges arbetsmarknadspolitiska inriktning skall grunda sig på
          </note>
          <note>
            1960-talets arbetsmarknadspolitik. Denna i dag 36 år gamla arbetsmarknadspolitiska
            inriktning är "- - - att lösa upp strukturella obalanser genom
            att med olika åtgärder underlätta och påskynda anpassning mellan
            utbud och efterfrågan på arbetskraft."
          </note>
          <note>
            På 1960-talet kallade vi det här för flyttlasspolitik.
          </note>
          <note>
            Var hittar Ahlqvist den förnyelse han pratar om?
          </note>
          <note>
            Miljöpartiet vill t.ex. att ett generellt konstnärstillägg införs.
            Det kan inte vara rimligt att, som i dag,
          </note>
          <note>
            AMS via olika arbetsmarknadsinsatser styr betydande delar av
            svenskt kulturliv. När det gäller t.ex.
          </note>
          <note>
            stats- och länsteatrar kommer ungefär hälften av deras stöd via
            AMS genom projektbidrag, beredskapsarbete, utbildningsbidrag,
            a-kassa och kontant arbetsmarknadsstöd.
          </note>
          <note>
            Inom alla kulturområden ser det ut på ungefär samma sätt. Det
            är alltså AMS som genom olika stödformer avgör vad som är kulturell
            kvalitet i dag.
          </note>
          <note>
            Vad är då lösningen på kulturarbetarnas generellt höga arbetslöshet
            på ca 20 %? Byt jobb!, säger Kulturutredningen.
          </note>
          <note>
            Det får enligt Miljöpartiet betraktas som en fullständig katastrof.
            Vi menar att vi aldrig har behövt våra kulturarbetare så mycket
            som i dag. Inför ett konstnärstillägg i stället, säger vi. Låt
            det departement som har bäst kunskap om kultur, nämligen Kulturdepartementet,
            avgöra kulturella kriterier. Grundtanken bör dock vara att det
            är konstnärlig aktivitet som skall premieras - ett litet tillägg
            till den lilla lön som kulturarbetarna ofta har men som inte går
            att leva på.
          </note>
          <note>
            Nu avstyrker arbetsmarknadsutskottet det här förslaget med motiveringen
            att det skulle innebära att åtgärdsmedlen då blev en form av kulturstöd,
            vilket de inte är avsedda att vara.
          </note>
          <note>
            Är inte åtgärdsmedlen kulturstöd i dag? Det ju just för att det
            ser ut som det gör, för att åtgärdsmedlen har blivit kulturstöd,
            som Miljöpartiet föreslår en förändring. Vi vill helt enkelt föra
            över medlen dit där de bäst hör hemma. Det kanske finns bättre
            idéer.
          </note>
          <note>
            Men nu kanske upp till hälften av svenskt kulturliv i dag även
            i fortsättningen finansieras via AMS budget.
          </note>
          <note>
            Utskottet väljer att inte kalla det kulturstöd. Då är verkligheten
            långt från utskottets rum. Det känns dystert.
          </note>
          <note type="speaker">
            Anf. 76 JOHNNY AHLQVIST (s) replik:
          </note>
          <note>
            Fru talman! Jag kan lova och garantera Ewa Larsson att både Arbetsmarknadsdepartementet
            och Kulturdepartementet tittar mycket seriöst på detta. Det är
            med anledning av att man håller på att utreda detta som vi har
            sagt att vi bör avslå motionen. Så är den normala hanteringen
            i alla utskott. Finns det en utredning som jobbar med en fråga
            får man avvakta utredningen innan man fattar beslut.
          </note>
          <note type="speaker">
            Anf. 77 EWA LARSSON (mp) replik:
          </note>
          <note>
            Fru talman! Jag tycker också att vi skall låta parlamentarismen
            ha sin gång och att vi skall utreda före beslut. Vad jag vänder
            mig mot är arbetsmarknadsutskottets sätt att säga att det stöd
            man ger i dag är en arbetsmarknadsåtgärd och inte ett kulturstöd,
            när vi vet att i princip hälften av svenskt kulturliv lever på
            detta kulturstöd. Varför inte säga: Vi håller med motionären,
            vi tycker inte att det här skall vara en form av kulturstöd, vi
            ser fram emot utredningen, och med det anser vi motionen besvarad?
          </note>
          <note type="speaker">
            Anf. 78 JOHNNY AHLQVIST (s) replik:
          </note>
          <note>
            Fru talman! Jag försöker förklara för Ewa Larsson att detta först
            skall utredas, och sedan kommer det tillbaka till kammaren och
            till berörda utskott. Jag tror inte att den lösning som föreslås
            av Ewa Larsson och i
          </note>
          <note>
            Miljöpartiets motion är den bästa i den här frågan. Låt oss se
            på andra lösningar innan vi definitivt säger att det skall vara
            på ett visst sätt.
          </note>
          <note type="speaker">
            Anf. 79 EWA LARSSON (mp) replik:
          </note>
          <note>
            Fru talman! Det är precis vad jag sade i mitt anförande. Det
            kanske finns bättre och mer omfattande idéer, och därför skall
            många vara med och diskutera.
          </note>
          <note>
            Men det är ett kulturstöd ni i dag betalar ut, och det är det
            jag vänder mig mot att ni inte kan erkänna.
          </note>
          <note type="speaker">
            Anf. 80 JUAN FONSECA (s):
          </note>
          <note>
            Fru talman! Arbetsmarknaden är ur integrationssynpunkt sannolikt
            det viktigaste området för väldigt många människor med invandrarbakgrund.
            I dag går tusentals människor med invandrarbakgrund arbetslösa,
            och många av dem tvingas att leva på olika typer av bidrag. Det
            är väl känt att många av dessa är väl utbildade. Det sägs, något
            polemiskt, att Sverige har världens högst utbildade arbetslösa
            och socialbidragstagare.
          </note>
          <note>
            Arbetslösheten bland en del utomeuropeiska invandrare är i dag
            över 50 %. Bland grupper som algerier är arbetslösheten nästan
            100 %. Det råder inget tvivel om att Sverige håller på att få
            en underklass som i stora delar är etniskt betingad.
          </note>
          <note>
            Fru talman! Jag har i en motion, A227, och även i motion Sf613
            tillsammans med Pär-Axel Sahlberg, beskrivit arbetslösheten bland
            invandrare, och vi har lagt fram en del förslag. Vi lyfter också
            upp den invandrarpolitiska kommitténs olika typer av förslag i
            frågan.
          </note>
          <note>
            Fru talman! Jag tycker att utskottets behandling av min motion
            är litet märklig. Jag tycker att utskottets majoritet viftar bort
            frågan om massarbetslösheten bland invandrare på ett litet konstigt
            och märkligt sätt.
          </note>
          <note>
            Man bara hänvisar till att vi skall vänta på vad regeringen kommer
            att föreslå nästa år.
          </note>
          <note>
            Jag tycker att massarbetslösheten bland invandrare är en fråga
            som borde bekymra även utskottet. Utskottet borde åtminstone ha
            en åsikt i frågan, en fråga som berör tusentals människor som
            i dag inte får plats på någon arbetsplats i Sverige.
          </note>
          <note>
            Jag förväntar mig att arbetsmarknadsministern i mars kommer att
            lägga fram förslag i frågor som berör massarbetslösheten hos invandrare.
            Jag förväntar mig också att man då lägger fram förslag när det
            gäller lagstiftningen mot etnisk diskriminering.
          </note>
          <note type="speaker">
            Anf. 81 Arbetsmarknadsminister MARGARETA WINBERG (s):
          </note>
          <note>
            Fru talman! Jag känner det angeläget att säga någonting, för
            det som Juan Fonseca tar upp är ju så riktigt. Om man tittar på
            olika grupper i Sverige finns det ingen grupp som har det så svårt
            på arbetsmarknaden som invandrarna, och särskilt invandrarkvinnorna.
            Det handlar naturligtvis om våra attityder -
          </note>
          <note>
            arbetsgivarens attityder och samhällets attityder - mot invandrare.
            Här finns ett stort arbete att göra när det gäller opinionsbildning.
            Det är också så att invandrarna har en extra kultur- och språkkompetens,
            och detta måste man som arbetsgivare inse och även kunna använda.
            Det här är en grupp som är prioriterad för regeringen - jag vill
            gärna säga det.
          </note>
          <note>
            Jag vill också säga några saker om vad som har hänt. Under 1996
            har 5 miljoner avsatts för en informationskampanj som har drivits
            av AMS. Kompetens kan ha ett konstigt efternamn, heter kampanjen
            - ett mycket bra namn. Många invandrare får läsa med utbildningsbidrag
            inom det reguljära utbildningsväsendet, eftersom de är en prioriterad
            grupp. Invandrarkvinnor kan få starta-eget-bidrag i ett år, och
            man skall särskilt prioritera invandrarkvinnornas kooperativa
            utveckling. 125 miljoner har gått till åtta invandrartäta områden.
          </note>
          <note>
            Exportsäljarutbildning är en mycket bra del i arbetsmarknadspolitiken
            där man tar till vara just invandrarnas bakgrund, kultur och kompetens.
            Det visar sig att 70-80 % av dem som får den åtgärden sedan får
            ett arbete. Det ligger också många projektansökningar hos mig,
            som framför allt rör invandrarkvinnor och barn. Vi håller nu på
            att bereda dessa, och jag avser att bifalla en del av dem som
            är viktiga som pilotprojekt.
          </note>
          <note>
            Jag delar dock Juan Fonsecas uppfattning att detta är någonting
            som vi måste ta på mycket större allvar och därmed återkomma med
            fler förslag till beslut.
          </note>
          <note type="speaker">
            Anf. 82 JUAN FONSECA (s) replik:
          </note>
          <note>
            Fru talman! Det gläder mig verkligen att höra dessa uttalanden
            från arbetsmarknadsministern. Jag har stor respekt för hennes
            engagemang i de här frågorna.
          </note>
          <note>
            Jag förväntar mig att de ord som i dag har sagts också läggs
            fram i det förslag som kommer nästa år, så att vi äntligen kan
            börja rätta till den enorma arbetslöshet och det socialbidragsberoende
            som finns i de här grupperna.
          </note>
          <note type="speaker">
            Anf. 83 HANS ANDERSSON (v) replik:
          </note>
          <note>
            Fru talman! Jag vill också notera det som Juan
          </note>
          <note>
            Fonseca gör. Det här är det kanske allra värsta problemet, och
            det är en av de riktigt allvarliga bitarna i den strukturella
            arbetslösheten.
          </note>
          <note>
            Jag vill ändå säga att utskottet på grundval av en flerpartimotion
            från kd, m, c, fp, v och mp har tagit upp frågan om just invandrarkvinnornas
            situation på arbetsmarknaden. Det har lett till ett tillkännagivande
            till regeringen om att det nu måste komma till någonting som stärker
            deras situation.
          </note>
          <note>
            Jag vill betona att frågan om etnisk diskriminering, som Juan
            Fonseca tar upp, är någonting vi nu har motionerat om i tre år
            sedan den gamla lagstiftningen kom till. Denna är helt verkningslös,
            och jag har förstått att det bereds ett nytt lagförslag. Må det
            komma snart! Det är komplett oacceptabelt att människor med annan
            etnisk bakgrund diskrimineras såsom i dag sker.
          </note>
          <note>
            Mycket av det som vi har lyft fram är just åtgärder för att komma
            åt och hjälpa dem som har det svårast på arbetsmarknaden - att
            höja arbetsmarknadsutbildningen och att få fram otraditionella
            medel så att man kan rikta särskilda projekt just till invandrarsidan.
          </note>
          <note>
            Sist men inte minst: Jag tror inte att det bara handlar om pengar.
            Det handlar också mycket om attityder, som Margareta Winberg sade.
            Men jag tror att vår idé om obligatoriska praktikplatser med kollektivavtalade
            praktikantavtal är en modell som starkt skulle hjälpa till att
            få in invandrare, och för övrigt även ungdomar, på arbetsmarknaden.
            Det är att investera i framtiden. Det är att ta vara på en särkompetens
            som vi själva i många fall inte har. Det finns oerhört många särfördelar
            som invandrare besitter. Låt oss utnyttja det, och låt alla vara
            med i det jobbet!
          </note>
          <note type="speaker">
            Anf. 84 JUAN FONSECA (s) replik:
          </note>
          <note>
            Fru talman! Hans Andersson tar upp en fråga som kommer att debatteras
            litet senare i samband med behandlingen av ett annat betänkande,
            nämligen AU4.
          </note>
          <note>
            Då har Vänsterpartiet möjligheter att ansluta sig till förslag
            när det gäller lagen om etnisk diskriminering av invandrare på
            arbetsmarknaden.
          </note>
          <note>
            Låt mig till Hans Andersson säga att han och hans parti i välmening
            har förslag som naturligtvis kan leda till att minska arbetslösheten
            bland invandrare. Men
          </note>
          <note>
            Vänsterpartiet tar väldigt sällan upp invandrarnas kompetens,
            som gör att de själva också kan åstadkomma arbete, inte bara för
            de sina utan även för andra, genom att de kan starta småföretag.
            Det finns i dag nästan 50 000 företagare med invandrarbakgrund
            i Sverige, och de sysselsätter nästan 150 000 människor. Jag förväntar
            mig att regeringen också tittar närmare på den delen som gäller
            invandrare och arbetsmarknad.
          </note>
          <note type="speaker">
            Anf. 85 HANS ANDERSSON (v) replik:
          </note>
          <note>
            Fru talman! Jag skall inte polemisera om det. Jag tror att vi
            alla har varit dåliga på att fokusera tillräckligt på den här
            frågan. Vi har nog försökt så gott vi har kunnat, men ofta brister
            kunskapen.
          </note>
          <note>
            Jag är medveten om att företagandet är omfattande hos invandrargrupper.
            Jag är också medveten om att vissa regelsystem ibland känns bekymmersamma
            för dem som har nystartade företag. Men vi har ännu inte anslutit
            oss till tanken på att skapa frizoner. Vi ser stora faror med
            det, som kan leda till ytterligare segregering. Jag är dock medveten
            om att man på olika sätt borde ha riktade insatser som förstärker
            invandrarnas möjlighet att få i gång livaktiga företag. Men låt
            oss vara fler, för i den här frågan bör det inte finnas partiskiljande
            gränser.
          </note>
          <note type="speaker">
            Anf. 86 JUAN FONSECA (s) replik:
          </note>
          <note>
            Fru talman! I frågor som berör företagande betraktas ibland detta
            som något slags frizon. Låt mig säga att företagandet bland de
            här grupperna är ganska stort och omfattande. Detta behöver i
            sig inte för en vänsterpartist betyda att de människorna skulle
            ha något slags borgerlig åsikt. Företagande är väldigt viktigt
            för de grupperna för att de över huvud taget skall kunna försörja
            sig själva. Det innebär inte i sig att de skulle segregeras, utan
            deras företag vänder sig till alla. Låt oss göra så här i stället:
            Låt deras företag utvecklas precis som andra företag! Låt de människorna
            också utveckla sina småföretag och ge jobb till väldigt många
            människor!
          </note>
          <note type="speaker">
            Anf. 87 TANJA LINDERBORG (v):
          </note>
          <note>
            Fru talman! Jag måste först rätta arbetsmarknadsministern när
            det gäller antalet nyanmälda platser som ministern sade hade ökat.
            Enligt uppgifter jag har fått från AMS visar de senaste siffrorna
            att de dessvärre har minskat med 1 000 platser sedan november
          </note>
          <note>
            1995.
          </note>
          <note>
            Det här är, som andra har konstaterat, den tredje stora debatten
            inom loppet av fem månader som rör
          </note>
          <note>
            Sveriges absolut största problem. De flesta argumenten känner
            vi igen, därför att vi har hört dem förut här i kammaren. Johnny
            Ahlqvist upprepar som ett mantra att Vänsterpartiet är populistiskt.
            Jag kan bara konstatera att äntligen har självgodheten fått ett
            ansikte genom Johnny Ahlqvist.
          </note>
          <note>
            De flesta argument känner vi som sagt igen, men själva kärnfrågan
            ställs däremot väldigt sällan, nämligen: Varför har vi arbetslöshet?
            När den frågan inte ställs får vi heller ingen reell diskussion
            om vad som behöver göras. Rimligen borde det nu finnas underskott
            på arbetskraft. Försörjningsproblemen är ju långt ifrån lösta
            här hemma och än mindre i världen i övrigt. Likväl har vi arbetslöshet
            därför att efterfrågan på arbetskraft är för liten. Det beror
            på att de produktiva resurserna är snett fördelade. Hur de här
            resurserna fördelas bestäms av ett fåtals egenintresse av vinst
            på sitt kapital. Det är detta rika fåtal som i dagligt tal brukar
            kallas marknaden. Men när marknaden inte tjänar på att det finns
            en stor offentlig sektor och social trygghet är man inte villig
            att understödja en politik som skulle gå mot mer rättvisa och
            lägre arbetslöshet. Det stör deras vinstbehov och deras önskemål
            om att ha en foglig arbetskraft som står med mössan i handen.
          </note>
          <note>
            De mycket kraftiga neddragningarna inom den offentliga sektorn
            som har skett de senaste åren har främst drabbat kvinnor. Det
            har flera berört här i dag.
          </note>
          <note>
            Inom loppet av bara ett år har vi fått ytterligare
          </note>
          <note>
            22 000 arbetslösa kvinnor i Sverige. Vi är nu upp i nästan en
            halv miljon arbetslösa kvinnor. Redan för två år sedan varnade
            jag härifrån talarstolen för att vi håller på att få en ny sektor
            på den svenska arbetsmarknaden, nämligen spissektorn. Läget är
            nu så allvarligt att man åtminstone borde kunna förvänta sig tryckförband
            som lindring för att undvika svåra ärrbildningar i framtiden.
          </note>
          <note>
            Gång på gång ställer jag mig frågan: Vad är det för vits med
            att låta duktiga välmeriterade kvinnor lämna sina jobb inom vård-
            och omsorgssektorn för att i stället gå på a-kassa eller hamna
            i någon arbetsmarknadspolitisk åtgärd. Samtidigt får vi dagliga
            rapporter om hur det är ställt inom sjukvården, hur gamla far
            illa i brist på vårdresurser. På daghemmen fullständigt trycker
            man in ungar i stället för att öka personalbemanningen. Men det
            är klart, har man fyllt
          </note>
          <note>
            55 år och gått arbetslös tillräckligt länge kan man förstås få
            komma tillbaka till sin gamla arbetsplats som kvalitetshöjare.
          </note>
          <note>
            Fru talman! Jag tror trots allt att jag skall ägna mig åt populism
            genom att korta ned mitt anförande.
          </note>
          <note>
            Arbetsmarknadsministern har flera gånger så gott som satt sin
            politiska heder i pant på att ingen skall behöva bli utförsäkrad
            från a-kassan. Men Monica
          </note>
          <note>
            Sjölander från Borås, för att ta ett exempel, blev utförsäkrad
            i september och tvingades söka socialbidrag. Hon sålde videon
            och bilen. Hon bytte till en billigare lägenhet. Sedan blev hon
            sjuk och måste betala för röntgen. Hon behövde också hämta ut
            medicin. Samtidigt var hon tvungen att byta läsglasögon.
          </note>
          <note>
            I mitten av månaden var hon helt utan pengar. Då ringde hon till
            socialbyrån och bad att få matkuponger. Men hon fick bestämt nej
            till det och blev i stället uppmanad att be släkten om hjälp.
            Efter några dagar blev hon till sist erbjuden matkuponger, för
            två dagar.
          </note>
          <note>
            Monica Sjölander hade jobbat på försäkringskassan i 16 år. Sedan
            vidareutbildade hon sig för att få en tryggare framtid. Hon tog
            studielån och läste treårig ekonomisk linje. 1990 fick hon en
            kombinationstjänst som språklärare och kontorist på ett studieförbund.
          </note>
          <note>
            När studieförbundet sedan tvingades dra ned blev
          </note>
          <note>
            Monica arbetslös. Efter det har hon jobbat på olika vikariat
            inom sjukvården och hemtjänsten, och hon har sökt alla tänkbara
            jobb. Nu har hon haft ALU i två omgångar, men hon fick inte en
            tredje. Så här fungerar skyddsnätet i dagens Sverige.
          </note>
          <note>
            Fru talman! I dag finns det nästan en miljon människor som är
            inskrivna vid landets arbetsförmedlingar. Så ofta som jag hinner
            försöker jag hålla kontakt med min gamla arbetsplats på arbetsförmedlingen
            i
          </note>
          <note>
            Västerås. Jag brukar fråga: Vad upplever ni är värst?
          </note>
          <note>
            Det är bristen på jobb att förmedla, vi har inga jobb, säger
            de. Vi håller på att tappa vår kompetens. Vi har blivit mer av
            en åtgärdsförmedling än en arbetsförmedling. Handlingsplaner i
            all ära, men de fyller tyvärr ingen funktion om man inte kan erbjuda
            kvalitet i åtgärdsutbudet. Nu finns det, som tidigare har sagts,
            nästan bara billiga lösningar som t.ex. ALU att erbjuda.
          </note>
          <note>
            Ett annat stort problemområde är också att förmedlingskontoren
            inte längre kan få det stöd som de behöver av länsarbetsnämnderna
            som på grund av besparingskrav har slimmat sin organisation till
            ett absolut minimum. Det blir ingen bra offentlig verksamhet av
            det lilla som finns kvar. Det finns en uppenbar risk för att förmedlingsverksamheten
            hamnar i vanrykte.
          </note>
          <note>
            Avslutningsvis vill jag säga att jag självfallet står bakom alla
            reservationer som Vänsterpartiet har i det här betänkandet.
          </note>
          <note type="speaker">
            Anf. 88 JOHNNY AHLQVIST (s) replik:
          </note>
          <note>
            Fru talman! Jag har bara en fråga att ställa till
          </note>
          <note>
            Tanja Linderborg: Tror Tanja Linderborg att det blir fler arbetstillfällen
            att förmedla om räntan skulle gå upp beroende på att man ställer
            ut egoistiska och populistiska löften, som Vänsterpartiets förslag
            innehåller? Tror hon att det kommer att finnas fler jobb att förmedla
            på de arbetsförmedlingarna om folk och företag inte vågar investera
            beroende på att räntan går upp?
          </note>
          <note type="speaker">
            Anf. 89 TANJA LINDERBORG (v) replik:
          </note>
          <note>
            Fru talman! Jag är ingen anhängare av att man skall ha särskilt
            hög ränta. Men faktum är att vi nu nästan är inne i deflation.
            Då kommer den stora smällen, då blir det definitivt inga jobb
            att förmedla.
          </note>
          <note type="speaker">
            Anf. 90 JOHNNY AHLQVIST (s) replik:
          </note>
          <note>
            Fru talman! I de förslag som Vänsterpartiet lägger fram finns
            ett tiotal miljarder som ni inte har. De här förslagen skulle
            innebära räntehöjningar, prishöjningar, hyreshöjningar och att
            investeringsräntan går upp.
          </note>
          <note>
            Detta gör väl inte att det blir fler arbetstillfällen att förmedla.
            Jag tar inte tillbaka det jag sade om att
          </note>
          <note>
            Vänsterpartiet i dag är ett populistparti, ingenting annat.
          </note>
          <note type="speaker">
            Anf. 91 TANJA LINDERBORG (v) replik:
          </note>
          <note>
            Fru talman! Detta blir ju inte en större sanning därför att Johnny
            Ahlqvist gång efter annan upprepar det. Det är alldeles tydligt
            att det har gått ut ett påbud från Socialdemokraternas partihögkvarter
            på Sveavägen om att samtliga utskottsordförande och även ombudsmännen
            ute i distrikten gång efter annan skall upprepa att Vänsterpartiet
            är populistiskt. Det vore bra om vi kunde hålla debatten på en
            mer saklig nivå,
          </note>
          <note>
            Johnny Ahlqvist.
          </note>
          <note type="speaker">
            Anf. 92 HANS KARLSSON (s):
          </note>
          <note>
            Fru talman! Sverige lider av arbetslöshet. Många hundratusen
            människor lider av arbetslösheten. Det är oerhört viktigt att
            understryka det och inte glömma bort det. Men samtidigt får vi
            inte glömma bort den andra bilden, som arbetsmarknadsministern,
            arbetsmarknadsutskottets ordförande och kanske ytterligare någon
            har pekat på här i dag. Det är det faktum att det faktiskt finns
            ganska gott om positiva tecken. Vi får inte bara måla i svart,
            för då medverkar vi till att minska effekterna av de här positiva
            tecknen.
          </note>
          <note>
            Tillväxtprognoserna skrivs upp den ena gången efter den andra.
            Antalet lediga platser ökar. Vi hörde för en stund sedan att de
            minskade i antal, men med siffror kan man ju som bekant bevisa
            det mesta. I det korta perspektivet ökar de. Vi har mycket kraftiga
            reallöneförbättringar. Köpkraften är skevt fördelad, kan vi konstatera,
            eftersom vi har väldigt många arbetslösa och många som av andra
            skäl inte finns med på arbetsmarknaden. Men vi skall inte bortse
            från att vi just nu upplever mycket kraftiga reallönestegringar,
            som, om inte alla tecken slår fel, ytterligare kommer att medverka
            till att de positiva tecknen kan synas ännu tydligare i arbetsmarknadsstatistiken
            framöver.
          </note>
          <note>
            Räntan har sjunkit, och matkostnaderna har sjunkit.
          </note>
          <note>
            Därför har vi ingen inflation. Inte kan det vara dåligt för någon
            att just de här två faktorerna har medverkat till att vi inte
            har någon inflation.
          </note>
          <note>
            Fru talman! Jag tänker beröra ytterligare tre saker i mitt anförande.
            Det gäller frågan om hur vi kan styra över resurser från passivitet
            till aktivitet. Jag kommer också att ta upp utbildningen i arbetsmarknadsperspektivet,
            och jag kommer att säga något om a-kassan.
          </note>
          <note>
            Låt mig börja med detta med att styra över resurser från passivitet
            till aktivitet. Jag och mina kamrater från Örebro län har i motion
            A223 pekat på både behov och möjligheter. Det gäller möjligheter
            att försöka ta en del av de pengar som i dag används till att
            betala för att människor inte gör någonting till att i stället
            betala för att de utför ett arbete, och då framför allt inom vård,
            omsorg och skola. Med tanke på vår motion och det behov vi ser
            tycker jag att de signaler som jag och andra kan uppfatta från
            regeringen på det här området är väldigt positiva. Det sker nu
            en beredning och en genomlysning av hur de här frågorna skall
            hanteras och vilken teknik som skall användas för att vi skall
            kunna möta de här behoven och ta till vara de här möjligheterna.
          </note>
          <note>
            Vi ser med stor förväntan och förtröstan fram emot att få ytterligare
            signaler och att vi inom en inte alltför avlägsen framtid skall
            kunna ta del av förslagen. Vi är litet otåliga, men vi tycker
            oss ha uppfattat mycket positiva signaler i den här riktningen.
          </note>
          <note>
            Så något om utbildning. Jag har läst arbetsmarknadsutskottets
            betänkande, och jag konstaterar att utskottet liksom jag är ganska
            oroligt för att det skall bli problem att klara av yrkesutbildningen
            med de begränsade resurser som står till förfogande. Jag tror
            att det är viktigt att understryka det arbetsmarknadsutskottet
            skriver, att regeringen måste ha en beredskap för att gå in med
            ytterligare resurser om det visar sig att de här farhågorna besannas.
            Det får bara inte inträffa att vi har lediga platser som vi inte
            kan tillsätta därför att de människor som är arbetslösa inte har
            utbildning för att utföra jobben. Om en sådan situation håller
            på att uppstå är det viktigt att kunna styra över resurser för
            att möta de här problemen. Jag, i likhet med utskottsmajoriteten,
            ser fram emot att regeringen när så behövs tar ett initiativ i
            den här frågan.
          </note>
          <note>
            Så till a-kassan. Den 12 juli debatterade och beslutade vi här
            i kammaren kring arbetslöshetskassan och arbetslöshetsförsäkringen.
            Vi var ganska många som var väldigt bekymrade över att det hade
            funnits så litet tid till att bereda underlaget och att vi hade
            fått så litet tid till att diskutera och analysera vilka konsekvenser
            det beslut vi fattade den 12 juli skulle få. Vi konstaterade under
            hand under hösten att det fanns ett antal fallgropar. En del av
            dem kunde skottas igen ganska omgående, medan andra kvarstod.
            Därför är det bra att den här frågan nu kan flyttas fram. På så
            sätt kan vi ta vara på utredningen, och vi kan ta vara på en längre
            tid för beredning. Därmed kan vi också hitta en bra lösning på
            arbetslöshetsförsäkringen, så att den även fortsättningsvis är
            en tillgång för arbetstagarna.
          </note>
          <note>
            Fru talman! Jag skall upprepa det jag sade den 12
          </note>
          <note>
            juli när det gäller arbetslöshetsförsäkringens och akassans funktion.
            De flesta tänker på arbetslöshetsförsäkringen som en ekonomisk
            trygghet för den enskilde. Så är det självfallet. Detta är en
            väldigt viktig del.
          </note>
          <note>
            Men arbetslöshetsförsäkringen är mycket mer än så, och det är
            viktigt att komma ihåg när vi diskuterar hur den skall utformas.
            Den är en del i balansen mellan arbetsgivare och arbetstagare.
            Har vi en arbetslöshetsförsäkring som är undermålig innebär det
            att löntagarna inte har möjlighet att hålla på sin rätt på samma
            sätt som annars. Är risken för arbetslöshet detsamma som att man
            hamnar i en ekonomisk och privat katastrof, avstår nog många från
            att faktiskt ta till vara sin rätt i arbetslivet och att försöka
            uppmärksamma de saker som inte är bra.
          </note>
          <note>
            A-kassan spelar också en betydelsefull roll när det gäller lönebildningen.
            Om vi försämrar a-kassan, om ersättningsnivån blir för låg, innebär
            det att vi drar isär lönebildningen. Vi släpper dem som har de
            lägsta lönerna efter oss, och på det sättet ökar klyftorna.
          </note>
          <note>
            Det finns ytterligare en faktor som vi måste peka på när det
            gäller a-kassan, nämligen rörligheten på arbetsmarknaden. Om en
            arbetstagare, en löntagare funderar på att byta jobb, att söka
            ett nytt jobb och på det nya jobbet inte får en trygghet, inte
            trivs där, kanske kommer sist i kön av de anställda, är det oerhört
            viktigt att det finns en arbetslöshetsförsäkring som fungerar,
            som skyddar och ger en ekonomisk trygghet.
          </note>
          <note>
            Fru talman! Med dessa ord vill jag tacka för mig.
          </note>
          <note type="speaker">
            Anf. 93 HANS ANDERSSON (v) replik:
          </note>
          <note>
            Fru talman! Jag vill göra några reflexioner. Först och främst
            är det glädjande att den fackliga ryggmärgen finns kvar hos Hans
            Karlsson. Det är goda insikter han visar om a-kassans funktioner.
            Vi får hoppas att de insikterna skall bibringa honom sådan klarsyn
            att han kommer att rösta rätt när vi en gång ser ett nytt förslag.
            Det fanns goda möjligheter till det redan i somras. Det var inga
            hemligheter vilka konsekvenser detta förslag hade.
          </note>
          <note>
            Jag vill ta upp en detalj. Vi skall inte träta om antalet nya
            platser. Jag läser nu ordagrant ur AMS novemberstatistik och kommentarer:
            Tillgången på lediga platser fortvar att vara låg. Under november
            månad anmäldes 20 000 nya platser till arbetsförmedlingarna, vilket
            innebär en minskning med 1 000
          </note>
          <note>
            platser från oktober och med 3 000 från november i fjol. En svag
            nedgång noteras även för vakanserna i tillverkningsindustrin.
          </note>
          <note>
            Om jag tittar på AKU-statistiken som jag fick i går har det gått
            ned från 21 200 till 19 900 från oktober till november. Om jag
            tittar på förra året vid den här tiden har det gått ner kraftigt
            från 23 000 till 19 900.
          </note>
          <note>
            Finns det andra källor än AMS och AKU från SCB
          </note>
          <note>
            som Hans Karlsson har? Vad skulle det i så fall vara?
          </note>
          <note>
            Jag har också tittat på senaste veckan. Senaste veckan innehåller
            faktiskt en försämring och inte en förbättring i förhållande till
            novembersiffrorna.
          </note>
          <note>
            Det är mer en fråga om vilken nivå vi skall ha på debatten. Skall
            vi kunna lita på officiellt material, eller skall vi misstänkliggöra
            varann?
          </note>
          <note type="speaker">
            Anf. 94 HANS KARLSSON (s) replik:
          </note>
          <note>
            Fru talman! Om vi börjar med a-kassan får vi väl avvakta till
            propositionen föreligger så att vi ser hur den ser ut innan vi
            har anledning att debattera den frågan, Hans Andersson. Det är
            väldigt lätt att så här i efterhand konstatera att det fanns en
            rad luckor i det beslut vi fattade den 12 juli. Om man konstaterar
            det skall man försöka att rätta till det, och det är vad arbetsmarknadsutskottet
            och riksdagen i dag gör. Det tycker jag är väldigt positivt. Det
            måste vara möjligt att göra fel och sedan rätta till de felen
            även i politiken.
          </note>
          <note>
            Sedan till frågan om utvecklingen på arbetsmarknaden. Om man
            ser så pass långt bakåt i tiden som
          </note>
          <note>
            Hans Andersson gör kan man konstatera denna situation. Men vi
            kan samtidigt konstatera att det på en rad områden i Sverige nu
            finns tecken på att antalet lediga platser ökar. Det är det jag
            pekar på. Vi ser sådana tydliga tecken. Det är en del av den positiva
            bild som jag och andra har försökt att spegla jämte den dystra
            bild som visar att väldigt många människor är arbetslösa och lider
            under arbetslösheten.
          </note>
          <note type="speaker">
            Anf. 95 HANS ANDERSSON (v) replik:
          </note>
          <note>
            Fru talman! Jag tycker att det är mycket bra om man kan ändra
            sig om man har fel. Ibland finns det ett gott beslutsunderlag
            redan vid det tillfälle man har fel.
          </note>
          <note>
            Det fanns t.ex. i Vänsterpartiets motion i somras inför beslutet
            den 12 juli. Det fanns också ett mycket bra underlag från fackföreningsrörelsen.
          </note>
          <note>
            När det gäller siffrorna är det litet olika i de olika kommunerna
            med lediga platser. Jag tror att vi måste vara oerhört strikta.
            När vi talar om platstillflödet tittar vi antingen på AMS-statistik
            eller så tittar vi på
          </note>
          <note>
            AKU-undersökningar. Vi kan inte börja tvista också om det. Då
            blir det outhärdligt.
          </note>
          <note>
            Jag vill inte göra mig till tolk för pessimistkonsulterna. Men
            vi skall ha ett gemensamt underlag för debatten.
          </note>
          <note type="speaker">
            Anf. 96 HANS KARLSSON (s) replik:
          </note>
          <note>
            Fru talman! Vi får komma tillbaka till frågan om a-kassan, Hans
            Andersson. Om man inte i första skedet iakttar bristerna utan
            gör det i ett senare skede måste det vara tillåtligt att då korrigera
            sig.
          </note>
          <note>
            När det gäller statistiken finns det inte någon bild som över
            landet ger tydliga tecken. Men från ort till ort finns det i dag
            tecken som tyder på en ökad tillströmning av lediga platser inom
            vissa branscher, och just sådana branscher som bär upp mycket
            av den svenska arbetsmarknaden.
          </note>
          <note type="speaker">
            Anf. 97 INGER SEGELSTRÖM (s):
          </note>
          <note>
            Fru talman! Nu skall vi bli konkreta! Mitt anförande gäller motion
            A811. Motionen handlar om att den offentliga sektorn behöver kvinnorna
            och att kvinnorna behöver arbete och inte bidrag. Därför föreslår
            vi att 100 000 kvinnor erbjuds arbete och lön i stället för bidrag,
            att kvinnorna erbjuds arbete i den offentliga sektorn, att en
            omdisponering görs av arbetsmarknadsmedel och att vi skall verka
            för att inga uppsägningar görs i offentlig sektor.
          </note>
          <note>
            Arbetsmarknadsutskottet har i sitt betänkande
          </note>
          <note>
            AU1 som svar på motionen anfört bl.a. följande.
          </note>
          <note>
            1. Man känner sympati och förstår tankarna och instämmer i principen
            att det är bättre att människor får stanna kvar i sina arbeten
            än att de uppbär passivt kontantstöd.
          </note>
          <note>
            2. Man anser att de resurser som anslagits för arbetsmarknadspolitiska
            åtgärder inte skall användas för att förhindra, minska eller skjuta
            på offentliga neddragningar.
          </note>
          <note>
            3. Man anser inte heller att det är givet att det är de som drabbats
            i den offentliga sektorn som har de största behoven.
          </note>
          <note>
            4. I den mån den offentliga sektorn åter skall expandera och
            därigenom även ge kvinnorna möjlighet till sysselsättning avgörs
            inte det av de arbetsmarknadspolitiska resurserna utan av samhällsekonomin
            som helhet.
          </note>
          <note>
            Utskottet har inte analyserat vad våra krav skulle innebära.
            Man har inte heller insett att de uttryckligen innebär en kortsiktig
            lösning. Utskottets behandling av våra krav är ett praktexempel
            på just det vi kritiserat i motionen, nämligen uppdelningen av
            våra gemensamma resurser i ett antal olika påsar, när det som
            vi just nu behöver mer än någonsin är samordning.
          </note>
          <note>
            Om de arbetslösa i den offentliga sektorn inte kan bevisas ha
            de största behoven kan vi lätt konstatera att de gamla som läggs
            klockan tre, de sjuka som skickas hem till ensamhet och oro och
            barnen som trängs i allt större klasser har de behoven. De kvinnor
            som fått lämna den offentliga sektorn har arbetskraften och kompetensen.
            Staten som betalar nästan hela a-kassan har pengarna. Det som
            nu skall till är en samordning.
          </note>
          <note>
            Detta har utskottet inte analyserat.
          </note>
          <note>
            Jag måste naturligtvis fråga varför motionen inte överlämnats
            eller åtminstone remitterats till finansutskottet, om det nu inte
            var möjligt för arbetsmarknadsutskottet att ta ställning till
            någon av våra attsatser.
          </note>
          <note>
            Det socialdemokratiska partiet har lovat att halvera den öppna
            arbetslösheten till år 2000. Det gäller också kvinnors arbete.
            Det hade varit intressant om utskottet hade presenterat hur man
            avser att lösa problemet som motionen tar upp.
          </note>
          <note>
            Vi motionärer tror inte att det vare sig är näringslivet eller
            nytt småföretagande som kommer att ge kvinnor jobb fram till år
            2000. De kan inte ge
          </note>
          <note>
            100 000 jobb, som är åtminstone det antal som gäller om vi skall
            kunna halvera arbetslösheten för kvinnorna.
          </note>
          <note>
            Självklart kommer kvinnorna i framtiden att finnas på hela arbetsmarknaden.
            Vi hoppas att kvinnorna skall arbeta inom den gröna sektorn med
            jobb för vår miljö, där bl.a. ett nytt energisystem efter kärnkraften
            kommer att finnas, med avfallsfrågorna, i lärartjänster, eftersom
            det blir ett bristyrke, och med jobb inom informationssektorn.
          </note>
          <note>
            Men just nu är 60 % av kvinnorna anställda i den offentliga sektorn,
            och ingen tvivlar på att behoven finns. Kvinnorna skulle kunna
            gå tillbaka i morgon dag, eftersom de har kompetensen och utbildningen.
          </note>
          <note>
            De skulle bli mottagna med öppna armar, eftersom de som arbetar
            där i dag håller på att jobba ihjäl sig.
          </note>
          <note>
            Alla utanför det här huset förstår precis vad det är vi s-kvinnor
            vill, och de säger att de inte förstår varför de ansvariga för
            finans- och arbetsmarknadspolitiken inte genomfört detta för länge
            sedan. Det verkar omöjligt att våga riva de murar vi byggt upp.
            Hur skall vi då klara arbetslösheten?
          </note>
          <note>
            Om vi s-kvinnor och Ingemar Josefsson från S-
          </note>
          <note>
            kvinnors Mansliga inte får igenom våra förslag förr eller senare
            blir jag mycket förvånad, eftersom ingen annan hitintills haft
            några förslag för den stora gruppen kvinnor, de 100 000.
          </note>
          <note>
            Vi har insett att det inte hjälper kvinnorna att vi yrkar bifall
            till vår motion, eftersom utskottet inte har givit oss det underlag
            som behövs för en seriös behandling, något vi hade behövt ha i
            dag för att kunna fullfölja våra krav. Därför blir det ett slag
            i luften. Vi tycks vara ute för tidigt, som vi kvinnor ofta är.
          </note>
          <note>
            Fru talman! Vi beklagar djupt att riksdagen tydligen inte ännu
            är mogen för att släppa på revir och traditionellt tänkande. Jag
            återkommer i andra sammanhang med våra krav, och jag är övertygad
            om att tiden kommer att ge oss rätt.
          </note>
          <note>
            Därför vill jag i stället passa på att fråga arbetsmarknadsminister
            Margareta Winberg: Har Margareta
          </note>
          <note>
            Winberg någonting att säga till de 100 000 kvinnor som inte önskar
            någonting hellre än att nu få gå tillbaka till den offentliga
            sektorn? Tack, fru talman.
          </note>
          <note>
            I detta anförande instämde Lena Klevenås, Ingemar Josefsson,
            Juan Fonseca och Siw Wittgren-Ahl
          </note>
          <note>
            (alla s).
          </note>
          <note>
            (forts. 5 §)
          </note>
          <note>
            4 § Frågestund
          </note>
          <note>
            Andre vice talmannen meddelade att försvarsminister Thage G Peterson,
            utbildningsminister Carl
          </note>
          <note>
            Tham, inrikesminister Jörgen Andersson, arbetsmarknadsminister
            Margareta Winberg, statsrådet Maj-
          </note>
          <note>
            Inger Klingvall, statsrådet Leif Pagrotsky och statsrådet Thomas
            Östros skulle delta i dagens frågestund.
          </note>
          <note>
            Adoptionslagstiftning
          </note>
          <note type="speaker">
            Anf. 98 KERSTIN HEINEMANN (fp):
          </note>
          <note>
            Fru talman! Jag har en kort fråga till statsrådet
          </note>
          <note>
            Maj-Inger Klingvall. Adoptionslagstiftningsutredningen lämnade
            sitt betänkande 1994. Remisstiden gick ut i september 1995. Meningen
            var att propositionen skulle läggas fram i höst. Därför vill jag
            fråga statsrådet om hon kan ange när propositionen kommer att
            läggas fram.
          </note>
          <note type="speaker">
            Anf. 99 Statsrådet MAJ-INGER KLINGVALL (s):
          </note>
          <note>
            Fru talman! Propositionen läggs fram i början av nästa år. Den
            är något försenad.
          </note>
          <note>
            Dubbelbeskattningen
          </note>
          <note type="speaker">
            Anf. 100 ISA HALVARSSON (fp):
          </note>
          <note>
            Fru talman! Jag skulle vilja ställa en fråga till statsrådet
            Östros med anledning av propositionen om dubbelbeskattning. Eftersom
            regeringen inte har velat ge efter när det gäller dubbelbeskattning
            på alla aktier, har man varit tvungen att göra en begränsning,
            vilket gör att det blir en del skillnader. Min fråga är varför
            regeringen har lämnat de aktier som finns på innovationsmarknaden
            utanför lättnadsreglerna.
          </note>
          <note type="speaker">
            Anf. 101 Statsrådet THOMAS ÖSTROS (s):
          </note>
          <note>
            Fru talman! De lättnader i ägarbeskattningen som vi har lagt
            fram förslag om till riksdagen grundar sig på en analys av hur
            det fungerar för företagen och på vad som bestämmer ett företags
            kostnad för att investera och sysselsätta fler. Ett företag som
            finns på en börs med tillgång till en internationell kapitalmarknad,
            är inte hjälpt av en lättnad i aktieutdelningsbeskattningen. Det
            blir en subvention till aktieägarna i dessa företag, men det sänker
            inte investeringskostnaden.
          </note>
          <note>
            Men däremot de små och medelstora företag som inte har tillgång
            till kapitalmarknaden och som har svårt att få riskkapital får
            en effekt av sänkt ägarbeskattning. På det sättet sänks investeringskostnaden,
            vilket leder till ökade investeringar och ökad sysselsättning.
            Det är detta som är grundorsaken till att vi nu koncentrerar en
            satsning på små och medelstora företag - företag som är tillväxtföretag
            på många sätt och som antagligen kommer att vara oerhört viktiga
            för att föra Sverige ut ur arbetslösheten.
          </note>
          <note type="speaker">
            Anf. 102 ISA HALVARSSON (fp):
          </note>
          <note>
            Fru talman! Det har ju visat sig att de som får den största glädjen
            av lättnaderna är tjänsteföretag av typen advokatfirmor o.d. Men
            de företag som finns på innovationsmarknaden tar ju stora risker.
            De har ingen möjlighet att vända sig till några stora aktieägare,
            utan de är beroende av människor som vill ta risker.
          </note>
          <note>
            Potentialen är ju också så väldigt stor i dessa företag.
          </note>
          <note type="speaker">
            Anf. 103 Statsrådet THOMAS ÖSTROS (s):
          </note>
          <note>
            Fru talman! Jag menar också att innovationsmarknaden är en viktig
            marknad. Men det är också en marknad som inte får någon effekt
            av en sänkt ägarbeskattning. Vad vi vill är att stimulera de företag
            som finns utanför kapitalmarknaden. Det handlar om viktiga områden
            inom servicesektorn. Det handlar mycket om en tjänstesektor som
            t.ex. hotell, restaurang och turistnäringen - sådana branscher
            som säkert kommer att kunna anställa väldigt mycket folk om de
            får gynnsamma villkor. När vi har tittat på detta har vi funnit
            att det är företag som har 10-50 anställda som kommer att få störst
            effekt av en lättnad i ägarbeskattningen.
          </note>
          <note>
            Vi har haft ett läge med mycket svåra statsfinansiella problem,
            men har nu kommit upp på fast mark och kan skapa utrymme för en
            riktad satsning på små och medelstora företag. Detta är en strategiskt
            oerhört viktig del av regeringens näringspolitik.
          </note>
          <note>
            FO-staber
          </note>
          <note type="speaker">
            Anf. 104 ÅKE CARNERÖ (kd):
          </note>
          <note>
            Fru talman! Jag har en fråga till försvarsministern.
          </note>
          <note>
            Enligt propositionen skall tio FO-staber läggas ned, bl.a. i
            Ystad, Växjö, Kalmar, Östersund och
          </note>
          <note>
            Västerås. Det betyder att det inte kommer att finnas någon kvalificerad
            militär ledning i dessa län. Det rör sig om sammanlagt tio FO-staber.
          </note>
          <note>
            Detta kommer att direkt beröra hemvärnet och naturligtvis alla
            övriga frivilliga försvarsorganisationer. Min fråga är därför
            till till försvarsministern: Vad säger försvarsministern till
            dessa som kommer att sakna detta nära samband i sin verksamhet?
          </note>
          <note type="speaker">
            Anf. 105 Försvarsminister THAGE G PETERSON (s):
          </note>
          <note>
            Fru talman! Jag vet inte om vi skall tjuvstarta försvarsdebatten,
            som skall äga rum i morgon. Men detta är ju en frågestund, och
            det är frågeställarna som avgör vilka frågor som skall ställas.
            Dessutom är det en viktig fråga om Åke Carnerö ställer, så jag
            vill gärna svara på den.
          </note>
          <note>
            Men jag skulle vilja avvakta riksdagens beslut och försvarsutskottets
            skrivningar. Jag vet att försvarsutskottet här har lagt ned ett
            väldigt stort arbete och att man har gjort ett antal skrivningar
            som vi i Försvarsdepartementet naturligtvis mycket noga kommer
            att studera.
          </note>
          <note>
            Jag vill göra allt för att underlätta hemvärnets och frivilligorganisationernas
            verksamhet ute i länen.
          </note>
          <note>
            Därför kommer ett stort antal staber att finnas kvar.
          </note>
          <note>
            Dessutom är propositionen mycket klar på den här punkten. Som
            Åke Carnerö vet skall det i varje län inrättas en militär stab.
            Denna kan t.ex. knytas till länsstyrelsen. Jag har förstått av
            försvarsutskottet att det skall kunna bli en fråga som vi skall
            diskutera med militärbefälhavarna ute i landet. Jag kommer också
            att vara lyhörd för både hemvärnets och frivilligorganisationernas
            uppfattning därvidlag.
          </note>
          <note>
            Men jag vill gärna att morgondagen skall ha passerat innan jag
            går vidare på den här punkten. Min inställning är att vi skall
            underlätta för frivilligorganisationerna och hemvärnet. Propositionens
            förslag är ju dessutom i den riktningen.
          </note>
          <note type="speaker">
            Anf. 106 ÅKE CARNERÖ (kd):
          </note>
          <note>
            Fru talman! Våra FO-staber är naturligtvis också mycket viktiga
            för totalförsvarscentrum. Med tanke på totalförsvarets nya uppgifter
            i hela skalan - fred, kris, krig - innebär att det i fredssituationen
            hela tiden måste ske en kontinuerlig samverkan för att kunna möta
            det otrevliga hot som vi kanske kan komma att ställas inför. Då
            är min fråga: Hur skall totalförsvarets nya uppgifter kunna tillgodoses
            i varje län? Jag tycker att det är en viktig fråga.
          </note>
          <note type="speaker">
            Anf. 107 Försvarsminister THAGE G PETERSON (s):
          </note>
          <note>
            Fru talman! Grunden för att tillgodose detta läggs ju i propositionen
            genom att det i varje län skall finnas en stab. Frågan är var
            den skall ligga någonstans och om den skall knytas till länsstyrelsen
            eller inte.
          </note>
          <note>
            Jag vet att försvarsutskottet har diskuterat frågan mycket noga.
            Med respekt för försvarsutskottet vill jag ta del av utskottets
            skrivningar och beslutet innan jag funderar vidare.
          </note>
          <note>
            Åke Carnerö och jag har inga delade mening om betydelsen av att
            både hemvärnet och frivilligorganisationerna liksom den civila
            delen av totalförsvaret får möjligheter att både verka och utvecklas.
            Vi skall försöka göra det bästa möjliga av detta.
          </note>
          <note>
            Stödområdesindelningen
          </note>
          <note type="speaker">
            Anf. 108 MAGGI MIKAELSSON (v):
          </note>
          <note>
            Fru talman! Jag en fråga till arbetsmarknadsministern. Det gäller
            stödområdesindelningen. Det kommer ju att bli en debatt om regionalpolitiken
            litet senare här i dag. Men jag skulle vilja ta upp frågan, eftersom
            det i propositionen inte föreslås att stödområdesindelningen skall
            ses över.
          </note>
          <note>
            Det finns en kommun i mitt län, Västerbottens län, som har drabbats
            väldigt negativt, nämligen Norsjö kommun. Man har gjort ett flertal
            uppvaktningar både på Näringsdepartementet och på Arbetsmarknadsdepartementet
            för att man uppfattar att man har blivit inplacerad i fel stödområde.
            Man har tappat över 300
          </note>
          <note>
            industrijobb i en kommun med drygt 5 000 invånare.
          </note>
          <note>
            Mer än 200 människor har flyttat från kommunen.
          </note>
          <note>
            Det här är allvarlig, och jag vill höra vad arbetsmarknadsministern
            kan säga till dem som bor där uppe om möjligheten att göra en
            översyn eller en prövning eller hur man nu skall se över detta
            med de kommuner som uppenbarligen har hamnat snett.
          </note>
          <note type="speaker">
            Anf. 109 Arbetsmarknadsminister MARGARETA WINBERG (s):
          </note>
          <note>
            Fru talman! Dessvärre är de regionalpolitiska frågorna numera
            flyttade från Arbetsmarknadsdepartementet till Näringsdepartementet.
            Anders Sundström tog så att säga med sig dem när han flyttade
            - tyvärr skulle jag vilja säga. Det hade varit mycket intressant
            att ha hand om dem. Så är det i alla fall, och därför kan jag
            inte svara på Maggi Mikaelssons fråga. Jag föreslår att Maggi
            Mikaelsson antingen själv anmäler sig debatten eller ber någon
            annan att ställa frågan till
          </note>
          <note>
            Berit Andnor, som skall svara för utskottet. Hon kanske kan ge
            svar på frågan i den debatt som kommer alldeles strax.
          </note>
          <note type="speaker">
            Anf. 110 MAGGI MIKAELSSON (v):
          </note>
          <note>
            Fru talman! Det tycker jag också var tråkigt eftersom Anders
            Sundström inte är här i dag. Men det finns väl någon från regeringen
            som svarar på övergripande frågor och som kanske kan ge ett svar
            på hur man mer generellt ser på det här med stödområdesindelning?
          </note>
          <note type="speaker">
            Anf. 111 Arbetsmarknadsminister MARGARETA WINBERG (s):
          </note>
          <note>
            Fru talman! Det är Thage G Peterson som skall svara på övergripande
            frågor - med betoning på övergripande. Jag har en känsla av att
            just denna fråga inte är övergripande utan ganska speciell. Jag
            föreslår att Maggi Mikaelsson gör som jag sade, och avvaktar debatten
            som kommer alldeles strax.
          </note>
          <note>
            Forskarflykt
          </note>
          <note type="speaker">
            Anf. 112 AGNETA LUNDBERG (s):
          </note>
          <note>
            Fru talman! Jag skulle vilja ställa en fråga till utbildningsminister
            Carl Tham om den påstådda flykten av forskare från Sverige. I
            gårdagens debatt här i kammaren om forsknings- och utbildningspolitiken,
            påstods det att det sker en stor forskarflykt från Sverige. Jag
            skulle vilja veta av utbildningsminister Carl
          </note>
          <note>
            Tham om dessa påstående är korrekta.
          </note>
          <note>
            Anf. 113 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det är ett påstående som jag har hört många gånger.
            Jag har förgäves försökt få någon sorts dokumentation som styrker
            det. Den enda statistik som finns om detta är analyser av Statistiska
            centralbyrån från 1991 och 1994.
          </note>
          <note>
            1991 var det 180 personer med forskarutbildning som utvandrade
            från Sverige. 1994 var antalet 340.
          </note>
          <note>
            Vill man vara elak kan man då säga att det var ett resultat av
            den borgerliga regeringspolitiken. Det vill jag dock inte göra.
            Jag betraktar siffran som helt naturlig. Det är en väldigt liten
            grupp forskare det handlar om. Dessutom var mer än hälften av
            dem födda utomlands. Det var helt enkelt personer som hade kommit
            hit, fått forskarutbildning i Sverige och sedan återvänt till
            sina hemländer.
          </note>
          <note>
            Det förekom kort sagt inte då, och det förekommer inte heller
            nu, någon nettoutvandring av forskare. Det enda som förekommer
            är det naturliga samarbete och den naturliga rörlighet som det
            skall vara när det gäller forskningen. Det är inget att undra
            över - Sverige har det ju väl förspänt när det gäller forskningen.
          </note>
          <note>
            Däremot förekommer det nettoinvandring av forskare, och det har
            det gjort i flera år.
          </note>
          <note>
            Bostadstillägget till pensionärer
          </note>
          <note type="speaker">
            Anf. 114 MARIETTA DE POURBAIX-LUNDIN (m):
          </note>
          <note>
            Fru talman! Jag har en fråga till statsrådet Maj-
          </note>
          <note>
            Inger Klingvall. Först vill jag ge en kort bakgrundsbeskrivning.
          </note>
          <note>
            Det gäller en yngre, gravt handikappad person som är förtidspensionerad,
            bor i en egen anpassad lägenhet och har personlig assistent. Lägenheten
            ligger förmodligen i ett kommunalt servicehus. Personen är rullstolsbunden,
            och har därför kanske litet större yta än man normalt skulle ha.
            Hyran är i dag ganska hög, och den kommer troligen att höjas.
            Det är inte ovanligt med en hyra på 7 000-8 500 kr.
          </note>
          <note>
            1995 fattades beslut om att bostadsbidraget skulle bli statligt,
            och i budgetförslaget finns ju det här särskilda bostadsbidraget
            till pensionärer som har hög hyra och låg inkomst. Man kan få
            83 % av en maxhyra på 5 200 kr. I mitt exempel, där en person
            bara har folkpension på 5 000 kr, kan man räkna ut att när den
            personen har fått bostadsbidraget blir det inte speciellt mycket
            kvar att leva på. Allt går till hyra.
          </note>
          <note>
            Jag vill fråga: Är statsrådet medveten om denna problematik?
            Vilket råd ger statsrådet en yngre handikappad som befinner sig
            i denna situation?
          </note>
          <note type="speaker">
            Anf. 115 Statsrådet MAJ-INGER KLINGVALL (s):
          </note>
          <note>
            Fru talman! Det var ett enskilt ärende som redovisades här. Det
            man kan vara glad för i dag är väl att räntebidragen till nyproducerade
            hus finns där de finns. Moderaterna hade förslag om att de skulle
            skäras ned, och då hade hyresnivån för den här personen varit
            betydligt högre.
          </note>
          <note>
            Vi har ju varit tvingade att lägga fram ett förslag till riksdagen
            som innebär en sänkning av bostadstillägget till pensionärer med
            två procentenheter, men vi har justerat detta i botten, eftersom
            vi har förstärkt det särskilda bostadstillägget för pensionärer.
            Det är också viktigt att lägga till.
          </note>
          <note type="speaker">
            Anf. 116 MARIETTA DE POURBAIX-LUNDIN (m):
          </note>
          <note>
            Fru talman! Detta var inte ett enskilt ärende. Jag var ju tvungen
            att berätta hur det kan vara. Det här är inget enskilt ärende,
            utan det är vad som händer generellt. Personer i den här situationen
            är ju inte hjälpta av att statsrådet angriper Moderaterna. Det
            kan man inte leva på.
          </note>
          <note>
            Min fråga är: Skall den här personen flytta från sin lägenhet?
            Det här är nog inget hus som är bygget på
          </note>
          <note>
            90-talet, utan det är säkert byggt på 80-talet. Skall den yngre
            handikappade personen flytta? Skall personen leva på socialbidrag
            resten av livet? Vad skall en person i den här situationen göra?
          </note>
          <note type="speaker">
            Anf. 117 Statsrådet MAJ-INGER KLINGVALL (s):
          </note>
          <note>
            Fru talman! Det är oerhört svårt för mig att uttala mig. Det
            är trots allt ett enskilt ärende som vi har fått beskrivet. Det
            finns olika stödformer, det har vi också hört nu när det gäller
            det särskilda bostadstillägget som också rör den här gruppen.
          </note>
          <note>
            När en moderat riksdagsledamot ställer den här typen av frågor,
            är det självklart att man måste fundera över vad en moderat politik
            i det här fallet skulle betyda. Jag tycker inte att det var särskilt
            konstigt att jag ifrågasatte detta med nedskärningarna av räntebidragen.
          </note>
          <note>
            Kommunernas ansvar för ungdomar
          </note>
          <note type="speaker">
            Anf. 118 ELISA ABASCAL REYES (mp):
          </note>
          <note>
            Fru talman! Jag har en fråga till arbetsmarknadsminister Margareta
            Winberg. Det gäller lag 1995:706
          </note>
          <note>
            om kommunernas ansvar för ungdomar. I den tredje paragrafen står
            det att ungdomar ej är att betrakta som arbetstagare - trots att
            de får gå ut på arbetsplatser, vilket den här lagen innebär. Den
            formuleringen innebär att de inte omfattas av arbetsmiljölagen.
            Ungdomar mellan 18 och 20 år står i princip skyddslösa.
          </note>
          <note>
            Skyddsombud kan t.ex. inte ingripa. Min fråga till arbetsmarknadsminister
            är: På vilket sätt avser ministern att ingripa för tillrättalägga
            detta?
          </note>
          <note type="speaker">
            Anf. 119 Arbetsmarknadsminister MARGARETA WINBERG (s):
          </note>
          <note>
            Fru talman! Det är första gången jag kommer i kontakt med detta
            som problem. Det är bra. Vad jag kan svara är att jag naturligtvis
            måste ta med mig det här hem, analysera det och återkomma med
            ett svar.
          </note>
          <note>
            Det är klart att det inte skall vara så som Elisa Abascal Reyes
            säger.
          </note>
          <note type="speaker">
            Anf. 120 ELISA ABASCAL REYES (mp):
          </note>
          <note>
            Fru talman! Jag tackar för svaret. Det är givetvis positivt att
            ministern är intresserad av att ingripa och ta en närmare titt
            på saken. Det är samtidigt förvånande. Nödropet kommer från Yrkesinspektionen,
            som bl.a. har skickat ett öppet brev till såväl riksdagsledamöter
            som regering.
          </note>
          <note>
            Min fråga är: Varför har man gjort så här? I fråga om andra lagar
            om arbetsmarknadsåtgärder har man haft just den extra skrivningen
            i lagen att personer, även om de inte är att betrakta som arbetstagare,
            skall likställas när det gäller arbetsmiljölagen?
          </note>
          <note>
            Det är förvånansvärt att man inte har gjort så när det gäller
            den här lagen. Är det här ett sätt att försöka få ut ungdomar
            i större utsträckning, eftersom den gruppen kan vara svår att
            får ut, eller är det helt enkelt ett slarvfel? Är det ett medvetet
            fel eller är det ett slarvfel?
          </note>
          <note type="speaker">
            Anf. 121 Arbetsmarknadsminister MARGARETA WINBERG (s):
          </note>
          <note>
            Fru talman! Detta är som sagt första gången jag möter denna frågeställning.
            Det ligger förmodligen någonstans på mitt departement i form av
            en skrivelse, men det tar litet tid innan den kommer fram till
            mig, och innan den har beretts och så. Det är första gången jag
            möter frågan. Därför kan jag inte ge något svar. Jag ber alltså
            att få återkomma.
          </note>
          <note>
            A-kassan
          </note>
          <note type="speaker">
            Anf. 122 KJELL ERICSSON (c):
          </note>
          <note>
            Fru talman! Jag har en fråga till arbetsmarknadsministern angående
            a-kassan. Vi har i pressen den senaste veckan kunnat läsa om en
            kvinna som är avstängd från a-kassan. Hon var firmatecknare i
            ett dagiskooperativ. Det rörde sig alltså om ett helt ideellt
            uppdrag utan ersättning. När denna kvinna blev arbetslös, fick
            hon inte stämpla på grund av att hon hade detta uppdrag. Är det
            verkligen rätt tolkning av a-kassans regler?
          </note>
          <note type="speaker">
            Anf. 123 Arbetsmarknadsminister MARGARETA WINBERG (s):
          </note>
          <note>
            Fru talman! Precis som Maj-Inger Klingvall tidigare sade är det
            omöjligt för oss att uttala oss i enskilda ärenden. Det är inte
            förenligt med vad vi får göra. Jag har inte sett det här fallet.
            Kjell Ericsson vet att vi skall se över a-kassan och att vi får
            en samlad akasseproposition i mars. Förhoppningsvis kommer också
            sådana fall som Kjell Ericsson tar upp att ingå i beredningen.
            Om detta är ett reellt problem är det klart att det är nödvändigt
            att hitta en lösning här.
          </note>
          <note type="speaker">
            Anf. 124 KJELL ERICSSON (c):
          </note>
          <note>
            Fru talman! Jag tackar för svaret. Ibland är ärenden som gäller
            a-kassan krångliga. Jag hoppas att man ser över detta också, så
            att det blir en riktig tolkning av a-kassans regler i olika sammanhang.
          </note>
          <note type="speaker">
            Anf. 125 ANDRE VICE TALMANNEN:
          </note>
          <note>
            Fru talman! Jag vill påminna ledamöterna om att det inte går
            att resonera om enskilda ärenden. Det gäller att komma ihåg det
            när ni ställer frågor.
          </note>
          <note type="speaker">
            Anf. 126 Arbetsmarknadsminister MARGARETA WINBERG (s):
          </note>
          <note>
            Fru talman! Ja, a-kassan är väldigt krånglig och den har ändrats
            väldigt många gånger. Därför försöker vi i mars ta ett helhetsgrepp.
            Vi vill gärna ha en så bred uppgörelse som möjligt, så att den
            står sig över både ekonomiska och politiska konjunkturer - om
            det blir hög respektive litet lägre arbetslöshet och om, mot förmodan,
            sammansättningen i denna kammare skulle förändras. Jag hoppas
            alltså att vi får regler som kan tolkas och begripas av alla.
          </note>
          <note type="speaker">
            Anf. 127 BARBRO JOHANSSON (mp):
          </note>
          <note>
            Fru talman! Under det senaste året förefaller en markant förändring
            av arbetslöshetskassornas bedömning ha skett i fråga om rätten
            till arbetslöshetsersättning för medlemmar i ekonomiska föreningar.
          </note>
          <note>
            Denna rätt har i och för sig ifrågasatts även tidigare.
          </note>
          <note>
            Uppenbarligen har kassorna blivit mera restriktiva under senare
            tid. Kassornas förändrade inställning kommer till uttryck genom
            att alltfler medlemmar i ekonomiska föreningar vägras ersättning
            med hänvisning till att de betraktas som företagare i enlighet
            med lagen om arbetslöshetsförsäkring.
          </note>
          <note>
            Miljöpartiet har en motion liggande i den här frågan. Vi har
            också många exempel på saker som hänt.
          </note>
          <note>
            Avser arbetsmarknadsministern att ta upp detta i samband med
            den fortsatta behandlingen av a-kassan?
          </note>
          <note type="speaker">
            Anf. 128 Arbetsmarknadsminister MARGARETA WINBERG (s):
          </note>
          <note>
            Fru talman! Lagen tolkas inte av regeringen utan av dem som "äger
            frågan", nämligen A-kassornas samorganisation. Jag kan inte ge
            uttryck för någon uppfattning om den tolkningen.
          </note>
          <note>
            Problemet med företagare - detta har ju varit, och är, ett problem
            - och a-kassan kommer att tas upp i nämnda proposition. Det kommer
            att bli enklare för företagare att kunna erhålla a-kasseersättning.
          </note>
          <note type="speaker">
            Anf. 129 BARBRO JOHANSSON (mp):
          </note>
          <note>
            Fru talman! Man kan undra vad bakgrunden till detta är. Det gjordes
            ju en lagtext i juni 1993 i syfte att förtydliga och begränsa
            företagarbegreppet, men det har fått motsatt effekt. Jag vill
            påminna om att arbetsmarknadsutskottet tog ett initiativ i den
            här frågan med anledning av just av en motion från Miljöpartiet.
          </note>
          <note type="speaker">
            Anf. 130 CARL-JOHAN WILSON (fp):
          </note>
          <note>
            Värderade talman! Jag begärde ordet därför att arbetsmarknadsministern
            på den senaste frågan svarade på ett sådant sätt att jag tycker
            att vi skall klämma henne på litet mera information.
          </note>
          <note>
            Jag inser att ni så mycket som möjligt måste värja er mot att
            ge besked som kräver att ni följer upp ärendena, men det bästa
            är naturligtvis om tillräckliga svar kan ges. Med anledning av
            det ärende som har tagits upp och som gäller hur man bedömer ideella
            insatser i fråga om a-kassan skulle jag vilja fråga: Kan det tänkas
            att arbetsmarknadsministern, utan att invänta utredningar, ger
            beskedet till någon på departementet att ett meddelande skall
            skickas ut till försäkringskassorna om att sunt förnuft skall
            råda? Om man bedömer ett sådant här arbete och säger att det står
            att den som har ett ideellt uppdrag inte skall få arbetslöshetskassa,
            har man inte gjort en saklig bedömning utan bara så att säga läst
            på lappen. Kan alltså ett sådant meddelande gå ut? Är det rimligt
            att en departementschef skickar ut ett papper där det står att
            man måste låta sunt förnuft råda? Alla inser att det hela i det
            här enskilda ärendet inte bygger på sunt förnuft.
          </note>
          <note>
            Det är ju enskilda ärenden som vi som enskilda ledamöter får
            besked om. Vi får sällan besked om principfrågor.
          </note>
          <note type="speaker">
            Anf. 131 Arbetsmarknadsminister MARGARETA WINBERG (s):
          </note>
          <note>
            Fru talman! Jag tror att kammarens ledamöter förstår att det
            är omöjligt för en minister, vilken minister det än må vara som
            sitter här, att uttala sig om ett enskilt fall som kommer upp
            så här utan vidare.
          </note>
          <note>
            Naturligtvis måste jag kontrollera detta.
          </note>
          <note>
            AMS är tillsynsmyndighet. I frågor som jag får den här vägen
            eller när jag är ute och träffar människor på möten etc., och
            kritik eller synpunkter förs fram, talar jag hela tiden med AMS
            ledning. Vi för en diskussion om det är rätt eller fel och om
            hur det kunnat bli som det har blivit. Det görs kontinuerligt.
          </note>
          <note type="speaker">
            Anf. 132 Försvarsminister THAGE G PETERSON (s):
          </note>
          <note>
            Fru talman! Jag vill stötta arbetsmarknadsministern. Om ett statsråd
            går ut med en skrivelse så som
          </note>
          <note>
            Carl-Johan Wilson vill och bara skriver att sunt förnuft skall
            råda, kommer det statsrådet att bli anmält till KU. Statsråd måste
            ju noga följa det regelverk som finns och som riksdagen har ställt
            sig bakom.
          </note>
          <note>
            Innan det regelverket ändras sker en procedur, precis som arbetsmarknadsministern
            har sagt.
          </note>
          <note type="speaker">
            Anf. 133 CARL-JOHAN WILSON (fp):
          </note>
          <note>
            Fru talman! Det jag sade var naturligtvis tillspetsat. Jag förutsätter
            att allt som statsråden gör bygger på sunt förnuft. Det är en
            självklarhet, så där hade
          </note>
          <note>
            Thage G Peterson inte behövt gå in.
          </note>
          <note>
            Jag vände mig mot att vi här ideligen får höra att vi inte får
            ta upp enskilda ärenden, men det är ju enskilda människors problem
            som vi möter. Därför ville jag ta upp att det på något vis måste
            till en signal till folket. Skall det behövas tio ärenden innan
            vi får ställa en fråga? Vi möter enskilda människor som är förtvivlade.
            Ibland känns det som att förnuftet inte råder överallt. Men nu
            fick jag beskedet från vår värderade förre talman Thage G Peterson
            att förnuftet fortfarande råder i regeringen.
          </note>
          <note type="speaker">
            Anf. 134 Försvarsminister THAGE G PETERSON (s):
          </note>
          <note>
            Fru talman! Nu kommer Carl-Johan Wilson allt längre ut på vågig
            mark. Ett enskilt ärende får inte diskuteras i kammaren. Carl-Johan
            Wilson har suttit med i riksdagen tillräckligt länge för att veta
            om detta.
          </note>
          <note>
            Däremot kan ett enskilt ärende tas som utgångspunkt för principiella
            frågor till ett statsråd. I det här fallet gällde det inte det.
            Ett statsråd kan alltså inte svara på frågor som gäller enskilda
            ärenden. Det vet andre vice talmannen också mycket väl om. Dessutom
            kan ett statsråd inte gå ut och säga: Strunta i regelverket och
            låt sunt förnuft råda!
          </note>
          <note>
            Denna riksdag har faktiskt fastställt en hel del lagar och förordningar
            som varit ganska långt från uttrycket sunt förnuft.
          </note>
          <note>
            Företagandets villkor
          </note>
          <note type="speaker">
            Anf. 135 PER ROSENGREN (v):
          </note>
          <note>
            Fru talman! Vad jag vill ta upp är egentligen en följdfråga till
            Isa Halvarssons fråga till Thomas
          </note>
          <note>
            Östros: Varför väljer ni att i propositionen i fråga låta enskilda
            firmor och handelsbolag betala lättnaderna för aktiebolagen?
          </note>
          <note type="speaker">
            Anf. 136 Statsrådet THOMAS ÖSTROS (s):
          </note>
          <note>
            Fru talman! Det är inte riktigt att enskilda näringsidkare betalar
            reformen. När det gäller huvudsaklig betalare har vi två delar.
            Dels har vi ett utrymme om
          </note>
          <note>
            2 miljarder kronor som vi har kvar sedan vi återställde de förändringar
            i kapitalbeskattningen som den borgerliga regeringen gjorde -
            det ville vi återföra till företagssektorn - dels förändrar vi
            periodiseringsreglerna så att det blir framför allt de stora företagen
            som betalar den riktade satsningen mot små och medelstora företag.
          </note>
          <note>
            Det är företag som har 10-50 anställda som får den största lättnaden
            här. Den lättnaden kommer att leda till lägre investeringskostnader,
            mer investeringar och ökad sysselsättning. I praktiken innebär
            detta självklart en mycket stor satsning riktad mot små och medelstora
            företag och den typ av företag som är tillväxtföretag och som
            kommer att anställa mycket folk när vi nu går in i en konjunkturuppgång.
          </note>
          <note type="speaker">
            Anf. 137 PER ROSENGREN (v):
          </note>
          <note>
            Fru talman! 500 miljoner kronor kommer enskilda firmor och handelsbolag
            att få erlägga för att bekosta denna lättnad. Det är intressant
            att höra, som Thomas
          </note>
          <note>
            Östros säger, att det är företag med 10-50 anställda som gynnas
            mest. Det verkligt intressanta är att det är de här enskilda firmorna
            och handelsbolagen - dvs.
          </note>
          <note>
            de företagsformer som de flesta startar med - som drabbas och
            får betala. Den lättnad för aktiebolagen som ni föreslår kostar
            alltså de här företagen 500
          </note>
          <note>
            miljoner kronor per år.
          </note>
          <note type="speaker">
            Anf. 138 Statsrådet THOMAS ÖSTROS (s):
          </note>
          <note>
            Fru talman! Det är klart att en ändrad lagstiftning för periodiseringsfonder
            påverkar alla företag som använder sig av dem, men det är de stora
            företagen som bär merparten av den här kostnaden.
          </note>
          <note>
            När det gäller de minsta företagen är en central del
          </note>
          <note>
            - och där kommer regeringen att lägga fram förslag under den
            här mandatperioden - att ordentligt förenkla reglerna. Man har
            i dag hyggliga skattevillkor, men ofta möter man som enskild näringsidkare
            ett regelverk som är alldeles för komplicerat. Särskilt om vi
            nu går in i en period på arbetsmarknaden, när alltfler under en
            period i livet kommer att prova på att vara egenföretagare, är
            det viktigt att så långt som möjligt förenkla reglerna.
          </note>
          <note>
            Det tillsammans med goda skattevillkor kommer att leda till ett
            ökat nyföretagande. Men vi skall också se till att vi satsar på
            de företag som nu har en möjlighet att växa och anställa mycket
            folk, särskilt kanske i de nya branscher som kommer i tjänstesektorn.
          </note>
          <note type="speaker">
            Anf. 139 MICHAEL STJERNSTRÖM (kd):
          </note>
          <note>
            Fru talman! Det låter ju hoppfullt när skatteministern talar
            väl om små och medelstora företag. Jag fick i min hand en rapport
            från Lindebergs Revisionsbyrå.
          </note>
          <note>
            Man har gjort en undersökning i hela Europa bland företagare
            om vad de tycker är tillväxthämmande i verksamheten. I Sverige
            säger två av tre småföretagare att det just är skatter och sociala
            avgifter som hänger samman med personer som är det stora problemet.
          </note>
          <note>
            Ett annat stort problem där Sverige sticker ut markant från resten
            av Europa är när man förväntar sig en ägarförändring. Man kan
            inte föra över företaget till nästa generation. Man ser sig tvingad
            att sälja till utomstående. Ser ministern några problem i detta?
          </note>
          <note>
            Delar ministern den uppfattningen att detta är ett problem?
          </note>
          <note type="speaker">
            Anf. 140 Statsrådet THOMAS ÖSTROS (s):
          </note>
          <note>
            Fru talman! Det är viktigt att skingra en del myter när det gäller
            svenskt näringslivsklimat. Det görs ibland undersökningar där
            man jämför olika länder för att se var näringslivsklimatet är
            mest positivt. Den enkla sanningen skulle vara att företagen trivs
            bäst där man har lägst skatter. Men den amerikanska handelskammaren
            bad sina kunder att titta på 20 europeiska och andra länder för
            att rangordna var näringslivsklimatet är som bäst. Sverige kom
            på fjärde plats. Det är naturligtvis så att skatter är en del
            i detta, och det skall vara förmånliga skatter. Det har vi i Sverige
            med en bolagsbeskattning som ligger bland de lägre i
          </note>
          <note>
            OECD-världen. Men det är också så att en bra offentlig sektor
            och en bra utbildningsnivå har en god effekt på näringslivsklimatet.
            Skatter är viktiga, men även välfärd är viktigt.
          </note>
          <note>
            Det är sant som riksdagsledamoten säger att det är viktigt med
            goda villkor så att man inte behöver sälja sitt företag. Förmögenhetsbeskattningen
            är ju sådan att det arbetande kapitalet inte skall förmögenhetsbeskattas.
            Jag tycker att det är en viktig del i att se till att småföretag
            kan växa och ha ett framgångsrikt företagande utan att drabbas
            av en hård skattekonsekvens.
          </note>
          <note type="speaker">
            Anf. 141 MICHAEL STJERNSTRÖM (kd):
          </note>
          <note>
            Fru talman! Jag delar ministerns uppfattning att bolagsskatten
            är bra i Sverige sett i ett Europaperspektiv. Men problemet är
            ju att arbetkraftskostnaderna och de sociala avgifterna är för
            höga. Jag tycker att det vore värdefullt om man arbetar vidare
            med frågan om förväntade ägarförändringar. Det är bestickande
            att Sverige sticker ut så här och att man inte skall kunna föra
            över det företag man har byggt upp till nästa generation, utan
            att det skall splittras och kanske gå till utlandet. Jag vill
            verkligen att ministern följer upp detta och kommer med åtgärder
            i den här riktningen.
          </note>
          <note type="speaker">
            Anf. 142 Statsrådet THOMAS ÖSTROS (s):
          </note>
          <note>
            Fru talman! Det är alldeles klart att ägandet är viktigt och
            att företagande skall kunna vara lönsamt.
          </note>
          <note>
            Det är självklart, annars får vi inget starkt näringslivsklimat.
            Men Kristdemokraterna skall inte heller förenkla frågan! Det tycker
            jag är viktigt!
          </note>
          <note>
            Det som är helt avgörande för alla företag i Sverige är faktiskt
            att det finns en efterfrågan på deras produkter. Det räcker inte
            med hur bra och låga skatter som helst om vi har en ekonomisk
            situation där människor inte vågar konsumera och investera. Därför
            har regeringen haft en väldigt stark inriktning under en tvåårsperiod
            att ta landet ut ur det statsfinansiella kaos vi befann oss i.
            Det gör människor tryggare inför framtiden. De ser att socialförsäkringssystemen,
            äldreomsorgen och pensionerna håller. Då kan man också börja efterfråga.
            Det gynnar naturligtvis små och medelstora företag oerhört kraftigt.
            De har fått bära en del bördor under den här krisbekämpningen,
            men små och medelstora företag är också de som först känner av
            när konjunkturuppgången kommer i gång. Nu har ju räntorna fallit
            mycket dramatiskt och människor har återigen börjat konsumera
            och investera.
          </note>
          <note>
            Förmånsbeskattning
          </note>
          <note type="speaker">
            Anf. 143 INGER LUNDBERG (s):
          </note>
          <note>
            Fru talman! Jag skulle vilja ta ett enskilt ärende som utgångspunkt
            för en fråga till skatteministern.
          </note>
          <note>
            När Lasse Mellberg från Örebro åker till Kammarrätten i Jönköping
            och tjänstgör blir han förmånsbeskattad för resorna. Om han är
            på en lång förhandling gäller det också för hotellrummet han får
            där. Det händer att han får minus gentemot staten för att han
            tjänstgör vid kammarrätten. Än värre är det för en del norrlänningar
            och gotlänningar som tjänstgör vid bl.a.
          </note>
          <note>
            kammarrätterna.
          </note>
          <note>
            Jag vill fråga om statsrådet är beredd att göra någonting åt
            dessa tossigheter i skattelagstiftningen så att vi kan underlätta
            för den viktiga nämndemannafunktionen.
          </note>
          <note type="speaker">
            Anf. 144 Statsrådet THOMAS ÖSTROS (s):
          </note>
          <note>
            Fru talman! Svaret är ja. Regeringen planerar en förändring på
            det här området. Det är ett allmänt intresse för hela landet och
            för alla medborgare att vi kan rekrytera nämndemän till tingsrätter,
            kammarrätter och vad det vara månde som faktiskt har sina bostäder
            på olika ställen i landet och i olika regioner.
          </note>
          <note>
            Därför ser vi nu över möjligheterna att göra en ändring i lagstiftningen
            när det gäller var tjänstestället skall anses vara. Vi överväger
            att placera tjänstestället i bostaden i stället för i rätten.
            Det innebär rent skattetekniskt att man slipper förmånsbeskattningen
            för reskostnaderna.
          </note>
          <note>
            Detta är en viktig fråga som har upprört många nämndemän i och
            med att det har kommit en lagtolkning som i och för sig är riktig
            utifrån dagens lagstiftning. Men vi kommer att se över möjligheterna
            att förändra detta. Proposition kommer att läggas fram till våren.
          </note>
          <note>
            Daghemsplatser
          </note>
          <note type="speaker">
            Anf. 145 FANNY RIZELL (kd):
          </note>
          <note>
            Fru talman! Det har talats mycket om arbetslöshet här i dag,
            men jag vill nämna en grupp som har arbete eller åtminstone har
            möjlighet att återgå till arbete.
          </note>
          <note>
            Det är de som har varit föräldralediga eller tjänstlediga från
            sina tjänster och inte kan få dagisplats. Det är ganska många
            som har klagat över det. Jag har många enskilda exempel, men dem
            skall vi ju inte ta upp.
          </note>
          <note>
            Jag skulle vilja fråga statsrådet Klingvall vilket råd hon ger
            till de här föräldrarna. Vad skall de göra när de inte kan återgå
            till arbetet?
          </note>
          <note type="speaker">
            Anf. 146 Statsrådet MAJ-INGER KLINGVALL (s):
          </note>
          <note>
            Fru talman! Den lagreglering som vi har är en skyldighetslag
            som ålägger kommunerna att inom en viss tid erbjuda plats till
            föräldrar som förvärvsarbetar eller studerar. Vi vet ju att många
            kommuner har ett svårt ekonomiskt läge i dag. Jag tror ändå att
            det är mycket viktigt prioritera barnen och att medverka till
            att föräldrar kan återgå i arbete. Men detta är en fråga för kommunerna
            att hantera.
          </note>
          <note type="speaker">
            Anf. 147 FANNY RIZELL (kd):
          </note>
          <note>
            Fru talman! Jag är mycket medveten om att det är en kommunal
            fråga, men det här händer i väldigt många kommuner. När föräldrarna
            kommer till socialtjänsten och ber om en dagisplats rekommenderar
            man svarta dagmammor. Det tycker jag är mycket upprörande. Det
            måste ju också angå Socialdepartementet att folk inte kan arbeta,
            att de inte får dagisplats och att lagen inte efterlevs. Vad tänker
            statsrådet göra åt det? Och vad tänker statsrådet göra åt att
            socialtjänstemän rekommenderar svarta dagmammor?
          </note>
          <note>
            Skulle det inte kunna gå att göra dem vita? Statsrådet kan kanske
            arbeta fram någon metod så att det inte behöver vara svarta dagmammor.
          </note>
          <note type="speaker">
            Anf. 148 Statsrådet MAJ-INGER KLINGVALL (s):
          </note>
          <note>
            Fru talman! Det är naturligtvis av oerhört stor vikt att de barn
            som behöver få en plats på dagis eller hos en dagmamma har möjligheter
            att få det. Jag kan ju inte annat än uttrycka detta så positivt
            som möjligt, men det är ändå kommunerna som har det här ansvaret.
          </note>
          <note>
            Vi arbetar med vår rapport över läget för barnen i
          </note>
          <note>
            Sverige i dag, och vi har presenterat den en gång för riksdagen.
            Vi kommer att arbeta om den här rapporten och göra den mer tydlig
            och mer åtgärdsinriktad framöver. Den kommer framför allt att
            vända sig till dem som har med barn att göra, personal och föräldrar.
            Det är en viktig fråga, men den kanske allra viktigaste frågan,
            om vi skall fundera över vårt regeringsansvar, är naturligtvis
            att arbeta för en lägre arbetslöshet. Det är ju den absolut viktigaste
            frågan. Det kommer också att bidra till att kommunernas finanser
            blir bättre. Då får de större möjligheter att leva upp till lagen.
          </note>
          <note>
            Arbetsmarknadspolitiken
          </note>
          <note type="speaker">
            Anf. 149 MARIANNE ANDERSSON (c):
          </note>
          <note>
            Fru talman! Jag har en fråga till arbetsmarknadsministern. Nu
            diskuteras ju arbetslösheten och arbetsmarknadspolitiken hela
            dagen här i kammaren.
          </note>
          <note>
            Jag tänkte ta upp en litet annorlunda aspekt på hur vi skall
            kunna lösa arbetslösheten. I Dagens Politik i dag fanns det en
            artikel där arbetsmarknadsministern förklarar sig beredd att bryta
            mot traditioner och pröva nya vägar. Det antyddes också att t.ex.
            potten för otraditionella medel skall öka.
          </note>
          <note>
            Jag tänkte ta upp frågan om kulturens betydelse för att öka antalet
            arbeten.
          </note>
          <note>
            Alltfler både i näringsliv och överallt inser kulturens roll
            och betydelse som drivkraft och motor för utvecklingen, för att
            människors självkänsla och kreativitet skall öka. Det finns undersökningar
            gjorda bl.a. i Tyskland som visar att ett jobb inom kultursektorn
            genererat två tre andra jobb.
          </note>
          <note>
            Jag undrar om arbetsmarknadsministern delar den uppfattningen,
            vilka slutsatser hon drar och vilka förslag som kan komma utifrån
            den insikten.
          </note>
          <note type="speaker">
            Anf. 150 Arbetsmarknadsminister MARGARETA WINBERG (s):
          </note>
          <note>
            Fru talman! Först några ord om den artikel som baserade sig på
            en TT-intervju i Dagens Politikk från i går där jag diskuterade
            hur framtidens arbetsmarknad skulle kunna se ut i ett kort och
            ett långt perspektiv. Jag är väldigt noga med att skilja på det.
            Den arbetsmarknadspolitik som vi har fört i Sverige har varit
            statlig, nationell och en del av den ekonomiska politiken. Det
            har varit oerhört viktigt för att komma till det samhälle som
            vi är, nämligen ett modernt välfärdssamhälle. Där har den nationella
            arbetsmarknadspolitiken spelat en oerhört viktig roll. Med den
            höga arbetslösheten har vi tagit ett steg till en mer lokal anpassning
            av arbetsmarknadspolitiken. Den är fortfarande nationell men innehåller
            mer av lokalt inflytande.
          </note>
          <note>
            Många kulturarbetare är beroende av olika typer av AMS-åtgärder
            och a-kassa vissa delar på året. I
          </note>
          <note>
            och med att vi nu gör om a-kassan till en omställningsförsäkring
            betyder det att det kanske kommer att drabba kulturarbetarna mer
            än andra grupper. Därför håller vi på i mitt departement och i
            Kulturdepartement med var sin utredning som just handlar om kulturarbetarnas
            situation i den nya tiden med en ny akassa. Hur man skall skapa
            fler jobb inom kultursektorn är jag inte rätt person att svara
            på.
          </note>
          <note type="speaker">
            Anf. 151 MARIANNE ANDERSSON (c):
          </note>
          <note>
            Fru talman! Jag är mycket medveten om de utredningar som nu dras
            i gång. Det är gott och väl med tanke på kulturarbetarnas situation.
          </note>
          <note>
            Vad jag tänkte på var människors initiativkraft i hela landet,
            eldsjälarna. Det där fanns med i Kulturutredningen, försvann i
            kulturpropositionen men som vi tagit upp i det betänkande som
            vi skall diskutera i nästa vecka. Det handlar om människor som
            har förmåga att lyfta och få med sig andra. Genom de initiativen
            kan man kanske skapa jobb för kulturarbetarna.
          </note>
          <note>
            Det gäller att man inte lägger ut hinder utan ger dem möjlighet
            att genomföra sina olika projekt. På så vis kan man få en hel
            del nya jobb i Sverige.
          </note>
          <note type="speaker">
            Anf. 152 Arbetsmarknadsminister MARGARETA WINBERG (s):
          </note>
          <note>
            Fru talman! Jag håller fullständigt med. Man kan tänka sig två
            vägar. Den ena är att man inom arbetsmarknadspolitikens ram genom
            de åtgärder som står till buds använder dessa för just kulturen.
            Det är ingenting som hindrar det, och det görs också på en del
            håll.
          </note>
          <note>
            Den andra är att det på Arbetsmarknadsdepartementet finns särskilda
            medel att söka under två olika anslag till projekt av olika slag,
            vars syfte skall vara att på sikt skapa arbete. Där passar kulturansträngningarna
            väl in.
          </note>
          <note type="speaker">
            Anf. 153 CARINA HÄGG (s):
          </note>
          <note>
            Fru talman! Ministern talar om vad som händer på kort och på
            lång sikt och vad som händer utöver det vi diskuterar i dag. Då
            är ett viktigt att ta med vad som händer inom EU:s sysselsättningspolitik.
            En rapport har i dagarna lagts fram som handlar om hur man skall
            bekämpa arbetslösheten. Jag tycker att det är viktigt att ha med
            också den frågan i det här perspektivet.
          </note>
          <note type="speaker">
            Anf. 154 Arbetsmarknadsminister MARGARETA WINBERG (s):
          </note>
          <note>
            Fru talman! Det är alltså en rapport - Joint Report, som det
            heter på engelska - som finans- och arbetsmarknadsministrarna
            diskuterade förra veckan i
          </note>
          <note>
            Bryssel och som i dag och i morgon kommer att diskuteras i Dublin.
            Det som är litet roligt ur ett svenskt perspektiv är att den,
            med något eller några undantag, genomgående är oerhört svensk.
            Den handlar alltså om en sund ekonomi. Den röda tråden är att
            det är utbildning och kompetenshöjning som gäller. Man talar mot
            låg utbildning och låga löner och därmed ökande klyftor. Man talar
            för en aktiv arbetsmarknadspolitik osv. Jag tycker att vi i det
            sammanhanget kan känna oss rätt så stolta över att ha varit med
            och påverkat i en riktning som vi tycker om.
          </note>
          <note type="speaker">
            Anf. 155 CARINA HÄGG (s):
          </note>
          <note>
            Fru talman! Det arbetsmarknadsministern nu säger är en kraftig
            dementi av de påhopp som vi har fått när det gäller möjligheten
            att över huvud taget uppnå någonting i EU-sammanhanget på det
            här området.
          </note>
          <note type="speaker">
            Anf. 156 Arbetsmarknadsminister MARGARETA WINBERG (s):
          </note>
          <note>
            Fru talman! Jag är kanske inte den rätta att säga det jag nu
            skall säga, men jag tänker göra det i alla fall. I den här delen
            har Sverige varit mycket framgångsrikt i sin påverkan.
          </note>
          <note>
            Sysselsättningen inom kommunsektorn
          </note>
          <note type="speaker">
            Anf. 157 LARS BÄCKSTRÖM (v):
          </note>
          <note>
            Fru talman! Jag har ett par frågor till inrikesminister Jörgen
            Andersson.
          </note>
          <note>
            Den första frågan är: När tror inrikesministern att kommunsektorn
            kommer att sluta minska antalet sysselsatta? Vilket år tror ministern
            att det händer?
          </note>
          <note>
            Den andra frågan är: När kommer kommunsektorn att få de pengar
            som ministern har talat om? Blir det under 1997, eller skall man
            vänta till valåret 1998?
          </note>
          <note type="speaker">
            Anf. 158 Inrikesminister JÖRGEN ANDERSSON (s):
          </note>
          <note>
            Fru talman! Regeringen tillförde tillsammans med
          </note>
          <note>
            Centerpartiet kommunsektorn 3 miljarder kronor i höstas. Det
            finns en riksdagsskrivelse på det. Det kommer att underlätta kommunernas
            budgetbehandling för 1997. Hälso- och sjukvårdsutredningen har
            kommit med sitt betänkande där man talar om behov inom äldreomsorg
            och sjukvård. Vi vet att detta är resurskrävande saker.
          </note>
          <note>
            Vi har från regeringens sida sagt att vi nu bereder frågan huruvida
            vi behöver tillföra ytterligare resurser för 1998/99. Vår bedömning
            är att det behövs. Vilken teknik vi skall använda, storleken på
            dessa tillförda resurser håller vi på att bereda.
          </note>
          <note>
            Personalsituationen inom kommun- och landstingssektorn är sådan
            att antalet sysselsättningstillfällen förvisso minskat, men antalet
            människor som blivit uppsagda är litet. Man har klarat detta på
            ett naturligt sätt. Då är den statliga sektorn betydligt mer kraftfull
            i det sammanhanget.
          </note>
          <note>
            När vi tittar framåt är vår bedömning att man inte kan klara
            eventuella neddragningar med naturlig avgång, utan då blir det
            tal om neddragningar. Det är därför som vi nu anser att kommun-
            och landstingssektorn är så viktig, inte bara ur kvalitetssynpunkt
            utan också genom att den spelar en aktiv roll för att halvera
            arbetslösheten.
          </note>
          <note>
            Min bedömning är att det icke kommer att vara några större personalminskningar
            framöver.
          </note>
          <note type="speaker">
            Anf. 159 LARS BÄCKSTRÖM (v):
          </note>
          <note>
            Fru talman! Om statsrådet får decemberlönen i november, tycker
            statsrådet att han fått mer pengar under det året?
          </note>
          <note>
            När får kommunerna mer pengar - 1997 eller valåret 1998?
          </note>
          <note>
            Inga fler personalminskningar i kommunsektorn, säger statsrådet.
            Det är oerhört positivt. Jag är oerhört glad. Då måste nog pengarna
            fram redan under 1997.
          </note>
          <note type="speaker">
            Anf. 160 Inrikesminister JÖRGEN ANDERSSON (s):
          </note>
          <note>
            Fru talman! Av de 3 miljarder som jag hänvisade till finns 2,6
            miljarder upptagna i skatteunderlaget. De
          </note>
          <note>
            400 miljoner som vi tillför går till de kommuner som har flyktingbekymmer.
            Om vi håller oss till de 2,6
          </note>
          <note>
            miljarderna kan jag säga att både finansministern och inrikesministern
            har garanterat att kommunerna vid den skatteförändring som görs
            och den uppbörd som skall göras för 1999 får behålla dessa pengar
            i förhållande till skatteprognosen.
          </note>
          <note>
            Jag sade att min bedömning är att antalet anställda icke kommer
            att minska i någon omfattande grad framöver, om vi också är beredda
            att tillföra resurser till kommun- och landstingssektorn. Jag
            sade också att den frågan håller vi på att bereda i regeringskansliet.
            Därför kan jag inte i dag svara på vilken teknik vi kommer att
            använda och när förslaget kommer att läggas fram.
          </note>
          <note type="speaker">
            Anf. 161 CHATRINE PÅLSSON (kd):
          </note>
          <note>
            Fru talman! Så här några dagar före jul när riksdagen har sin
            sista frågestund är det angeläget att den här frågan diskuteras
            och tas på stort allvar. Det finns i vårt land, i dessa dagar
            när vi kanske prioriterar annat, människor för vilka det här är
            den allra viktigaste frågan.
          </note>
          <note>
            Jag vill också påminna om att de pengar som nu har betalats ut
            bara är ett förskott. Jag vill fråga när de riktiga pengarna kommer
            fram. Även om vi har en svår ekonomisk situation i vårt land,
            har vi pengar.
          </note>
          <note>
            Utmaningen är hur vi använder dessa pengar.
          </note>
          <note>
            Jörgen Andersson trodde vidare inte att det skulle bli några
            uppsägningar. Det är ju planerat att det skall bli mellan 30 000
            och 40 000 uppsägningar under de närmaste tre åren. Om man inte
            vill att det skall bli så, måste man snabbt tala om vad som skall
            göras i stället.
          </note>
          <note type="speaker">
            Anf. 162 Inrikesminister JÖRGEN ANDERSSON (s):
          </note>
          <note>
            Fru talman! För tredje gången säger jag nu att vi har räknat
            upp skatteunderlaget. Med den skatteavräkning som sker 1999 har
            vi nu garanterat att om de prognoser som regeringen förutskickat
            inte slår in, är vi beredda att stå för mellanskillnaden för kommuner
            och landsting. Alltså är det inte fråga om något förskott utan
            om reella pengar, som kommunerna kan använda i sin budget.
          </note>
          <note>
            Det är också värt att notera att när vi nu har klarat en av de
            största statsfinansiella saneringarna, som har givit Sverige ekonomisk
            styrka, kommer naturligtvis kraven på olika åtgärder att växa.
            Men vi har också sagt att det i det läget är oerhört viktigt att
            vi håller fast vid det som vi har uppnått. Är det någonting som
            skall prioriteras, är det verksamheter framför bidrag, och det
            är kommun- och landstingssektorn som står för den stora delen
            av verksamheten. Detta är socialdemokratisk politik, och på denna
            punkt är vi mycket tydliga.
          </note>
          <note type="speaker">
            Anf. 163 CHATRINE PÅLSSON (kd):
          </note>
          <note>
            Fru talman! Om det bara vore orden som skulle gälla, skulle jag
            vara glad över det som Jörgen Andersson har sagt, men människorna
            måste också få se att det sker något. Jörgen Andersson sade nyss
            att han inte trodde att man klarade sig med de här pengarna, men
            vad är det för signaler som Jörgen Andersson och Socialdemokraterna
            behöver? Det hjälper inte med tidningsrubriker och med människor
            som ringer och hör av sig på annat sätt. Det räcker uppenbarligen
            inte heller med HSU 2000, som har uttalat att det behövs 15 miljarder
            i friska pengar fram till år 2000
          </note>
          <note>
            för att garantera god vård och omsorg.
          </note>
          <note>
            Jag måste få ett klarare besked om att regeringen verkligen vill
            prioritera vård och omsorg under den kommande tiden.
          </note>
          <note type="speaker">
            Anf. 164 Inrikesminister JÖRGEN ANDERSSON (s):
          </note>
          <note>
            Fru talman! Vi har varit mycket tydliga på den här punkten. Vi
            har också visat i handling tillsammans med Centerpartiet att vi
            har tillfört kommunsektorn resurser. Det samarbetsparti som kd
            har valt att samarbeta med, Moderaterna, vill dra bort 8 miljarder
            från samma sektor. Hur kan ni samarbeta med ett parti som vill
            dra bort 8 miljarder från kommun- och landstingssektorn samtidigt
            som ni här kritiserar oss som tillför sektorn 3 miljarder?
          </note>
          <note type="speaker">
            Anf. 165 CHATRINE PÅLSSON (kd):
          </note>
          <note>
            Fru talman! Vi har under de senaste veckorna ett antal gånger
            här i kammaren hört argumentet att vi på något sätt skall ta ansvar
            för moderaternas politik. Vi kristdemokrater kämpar för vår politik.
            Regeringen och alla väljare skall veta att vi kristdemokrater
            kommer att arbeta för våra huvudfrågor, och för oss är vård och
            omsorg ett av de allra högst prioriterade områdena.
          </note>
          <note type="speaker">
            Anf. 166 Inrikesminister JÖRGEN ANDERSSON (s):
          </note>
          <note>
            Fru talman! Jag förstår att detta är besvärande för kd, men faktum
            är att ni vill regera tillsammans med moderaterna. Då får ni väl
            acceptera att det är den större av er som bestämmer, och denne
            har sagt att man vill dra bort 8 miljarder från kommun- och landstingssektorn.
            Hur rimmar det med den omsorg som ni har om samma sektor? Det
            är besvärande för er, och jag förstår att ni har svårt att assimilera
            det.
          </note>
          <note>
            Kvinnor i försvaret
          </note>
          <note type="speaker">
            Anf. 167 KARIN WEGESTÅL (s):
          </note>
          <note>
            Fru talman! Jag vill ställa en fråga till försvarsministern.
            Försvarsministern har ofta påpekat hur viktigt det är att det
            kommer in fler kvinnor i försvarets mansdominerade verksamhet.
            Under den senaste tiden har vi hört talas om att det verkar som
            om de här kvinnorna, fastän de är få, inte blir så väl behandlade.
          </note>
          <note>
            Jag vet också att försvarsministern har engagerat sig i debatten.
          </note>
          <note>
            Jag vill fråga vad man kan göra för att komma till rätta med
            det här.
          </note>
          <note type="speaker">
            Anf. 168 Försvarsminister THAGE G PETERSON (s):
          </note>
          <note>
            Fru talman! Det är en mycket viktig fråga som
          </note>
          <note>
            Karin Wegestål ställer. I den försvarspolitiska proposition som
            vi i morgon skall behandla här i kammaren lyfter vi särskilt fram
            kvinnan i försvaret. Regeringen föreslår en rad insatser för att
            få fler kvinnor till försvaret men också för att få dem som har
            valt försvarsarbete som ett framtidsyrke att stanna kvar i försvaret.
            Jag hoppas att riksdagen i morgon kommer att ställa sig bakom
            de här riktlinjerna.
          </note>
          <note>
            Vilka riktlinjer är det då fråga om? Jo, vi vill utveckla det
            projekt om den kreativa olikheten som
          </note>
          <note>
            Försvarsmakten på ett framgångsrikt sätt bedriver. Vi vill ge
            pengar och administrativt stöd till de nätverk för kvinnliga officerare
            som finns. För att öka antalet kvinnliga officerare måste basen
            breddas, dvs. fler flickor måste frivilligt mönstra in i försvaret.
            Jag vill att det skall sättas in speciella pengar för att förbättra
            informationen. Jag tror att skolorna, tidningarna och etermedierna
            härvidlag är mycket betydelsefulla.
          </note>
          <note>
            Det är också väldigt viktigt att vi alla när vi träffar gymnasieelever
            - jag missar aldrig det - pekar på försvarsyrket som en framtidsverksamhet
            med fördelar och att kvinnorna är välkomna både att mönstra och
            att bli officerare.
          </note>
          <note>
            Det som jag här har nämnt exempel på kommer jag att följa upp
            i det regleringbrev som regeringen skall ge Försvarsmakten redan
            i december månad. Jag avser också att avdela en särskild tjänsteman
            på Försvarsdepartementet för att i fortsättningen uteslutande
            ägna sig åt dessa frågor. Både regeringsledamöter och riksdagsledamöter
            kan delta i opinionsarbetet för att stärka kvinnornas roll i försvaret
            och för att få kvinnor att satsa på försvaret.
          </note>
          <note type="speaker">
            Anf. 169 KARIN WEGESTÅL (s):
          </note>
          <note>
            Fru talman! Jag tackar för det svaret. Jag har också en följdfråga.
          </note>
          <note>
            Detta är ju ett speciellt område, som det säkerligen inte är
            så lätt att komma in på för de unga flickorna.
          </note>
          <note>
            På gymnasienivå har man kommit fram till att det är bra att ha
            speciella flickgrupper på de tekniska områdena, där flickorna
            i lugn och ro kan sätta sig in i de aktuella områdena utan att
            blandas med pojkar, som har ett helt annat ingångsläge. Jag skulle
            vilja veta om det i samband med planeringen för detta på någon
            nivå finns tankar om att ha särskilda utbildningsgrupper för de
            unga flickor som kommer in som värnpliktiga. Då kan de innan de
            bestämmer sig för en plikttjänstgöring och utbildning tillsammans
            med de andra få möjlighet att rota sig i miljön.
          </note>
          <note type="speaker">
            Anf. 170 Försvarsminister THAGE G PETERSON (s):
          </note>
          <note>
            Fru talman! Jag lovar att ta fasta på det uppslag som Karin Wegestål
            har fört fram och att ta med mig det till Försvarsdepartementet
            för att se på vilket sätt vi kan aktualisera de här idéerna.
          </note>
          <note>
            Jag tror också att det är väldigt viktigt att vi drar nytta av
            de erfarenheter som kvinnliga officerare och aspiranter i dag
            har av sitt arbete i försvaret. Jag inbjuder samtliga riksdagens
            ledamöter att vid sina resor ut till förbanden verkligen ta upp
            samtal med de kvinnliga officerarna för att lyssna på deras erfarenheter.
            Tillsammans kan vi bryta litet av det dödläge som jag tycker i
            dag finns i rekryteringen av kvinnor till försvaret. Försvaret
            skall bestå av både män och kvinnor, och kvinnor har rätt att
            ha en yrkesframtid inte bara i flygvapnet och i marinen utan också
            i armén.
          </note>
          <note>
            Vapenförsäljning till Chile
          </note>
          <note type="speaker">
            Anf. 171 ANNIKA NORDGREN (mp):
          </note>
          <note>
            Fru talman! Chile har på nytt öppnats för svensk export av krigsmateriel.
            Kockums vill sälja ubåtar,
          </note>
          <note>
            Saab vill exportera JAS och Bofors får kontrakt på olika vapen
            till armén. Det har i dag framkommit att
          </note>
          <note>
            Försvarsmakten har bekräftat försäljning av ett svenskt fartyg,
            Älvsborg, till Chile. Fartyget skall leveras våren 1997 och är
            beväpnat med kanoner från
          </note>
          <note>
            Bofors.
          </note>
          <note>
            Jag vill vända mig till statsrådet Pagrotsky och fråga om det
            verkligen är rimligt att öppna Chile för vapenexport. Chile är
            ett land där Pinochet fortfarande är arméchef inom krigsmakten
            och har ett mycket stort inflytande.
          </note>
          <note>
            Jag är också mycket nyfiken på vad statsrådet har att säga till
            de ungefär 200 exilchilenare som har protesterat mot planerna
            på svensk vapenexport till
          </note>
          <note>
            Chile.
          </note>
          <note type="speaker">
            Anf. 172 Statsrådet LEIF PAGROTSKY (s):
          </note>
          <note>
            Herr talman! De exilchilenare som skrev en artikel i en dagstidning
            i förra veckan menar att vi inte skall sälja till Chile därför
            att landet inte behöver denna typ av utrustning, och att man borde
            använda sina pengar bättre i Chile. I Chile råder numera demokrati,
            och det är upp till Chiles folk att bestämma hur de vill använda
            sina skattemedel. Vi i Sverige kan ha synpunkter på och åsikter
            om det, men det är inte vår sak att fatta beslut om det. Jag tycker
            att vi skall välkomna att
          </note>
          <note>
            Chile nu har fått en demokratisk beslutsprocess, och respektera
            de resultat den processen leder till.
          </note>
          <note>
            Vad i övrigt gäller de olika försäljningar, den marknadsföring
            och annat som Annika Nordgren tar upp har de passerat den prövning
            som görs i myndigheten, och kanske i något fall tidigare i regeringen.
            Då har bedömningen gjorts att Chile nu i de avseenden som gäller
            just de aktuella vapnen - jag kan inte bekräfta dem i detalj -
            uppfyller de krav som svensk lagstiftning ställer vad gäller mänskliga
            rättigheter och risk för krig och inbördeskrig.
          </note>
          <note type="speaker">
            Anf. 173 ANNIKA NORDGREN (mp):
          </note>
          <note>
            Fru talman! Förmodligen har Chiles folk inte så mycket att säga
            till om. Jag håller inte riktigt med om statsrådets beskrivning
            av Chile som den demokrati han vill framställa det som.
          </note>
          <note>
            USA har ett förbud mot export av högteknologiska vapensystem
            till Chile. USA:s ambassadör i Chile har nyligen sagt att man
            vill behålla vapenembargot eftersom den civila regeringen inte
            kontrollerar krigsmakten. Ett exempel på det är att presidenten
            inte har rätt att omplacera militära ledare. Ett annat exempel
            är att
          </note>
          <note>
            Pinochet 1980 införde en konstitution som garanterar krigsmakten
            10 % av inkomsten från Chiles omfattande kopparexport.
          </note>
          <note>
            Jag tycker att regeringen givetvis har ett övergripande ansvar
            för vapenexporten. Min fråga blir därför återigen om statsrådet
            anser det rimligt att öppna
          </note>
          <note>
            Chile för vapenexport.
          </note>
          <note type="speaker">
            Anf. 174 Statsrådet LEIF PAGROTSKY (s):
          </note>
          <note>
            Fru talman! Innebörden i mitt svar är att jag tycker att i de
            konkreta fall som har varit uppe hittills och där tillstånd har
            givits, t.ex. JAS, har detta varit rimligt.
          </note>
          <note>
            I frågan huruvida Chile är en demokrati eller inte är min uppfattning
            att Chile uppfyller goda krav på demokrati. Där finns begränsningar
            i demokratins räckvidd, om man uttrycker det så, och Pinochet
            sitter kvar som arméchef. Men försvarsministern är en civil politiker
            liksom de ledande befattningshavarna, statssekreterarna för de
            olika vapenslagen och andra.
          </note>
          <note>
            Vad gäller armén är jag inte medveten om att det pågår någon
            försäljning av svenska vapen.
          </note>
          <note>
            Utbetalning av barnbidraget
          </note>
          <note type="speaker">
            Anf. 175 INGER DAVIDSON (kd):
          </note>
          <note>
            Fru talman! Nu till en helt annan fråga, som det brukar heta.
            Den är riktad till statsrådet Maj-Inger
          </note>
          <note>
            Klingvall.
          </note>
          <note>
            I mars i år flyttades utbetalningarna av barnbidragen från den
            20 till den 27. På det tjänade staten 50
          </note>
          <note>
            miljoner kronor, men det innebar också att redan väldigt hårt
            pressade barnfamiljer nu pressas i onödan, som jag ser det, i
            slutet av varenda månad.
          </note>
          <note>
            Jag har sett i tidningarna - och jag hoppas att det också har
            blivit så - att regeringen har beslutat betala ut barnbidraget
            den 20 just den här månaden för att barnfamiljerna skall ha råd
            att köpa mat och en del julklappar.
          </note>
          <note>
            Men vore det inte lika bra att lyssna på barnfamiljerna och återinföra
            den gamla utbetalningsdagen, den
          </note>
          <note>
            20? Nu har ju redan besparingen naggats i kanten i och med att
            utbetalningsdagen flyttats under en månad.
          </note>
          <note type="speaker">
            Anf. 176 Statsrådet MAJ-INGER KLINGVALL (s):
          </note>
          <note>
            Fru talman! Det är riktigt - regeringen har beslutat att i december
            månad skall man i all framtid få barnbidraget till jul. Jag tror
            att det är en viktig förändring.
          </note>
          <note>
            När vi i regeringen har försökt hitta möjliga besparingar i den
            svåra situation som Inger Davidson också är väl medveten om att
            statens finanser befunnit sig i har vi naturligtvis också försökt
            hitta sådana besparingar som inte skall vara allt för smärtsamma.
          </note>
          <note>
            Ändrat utbetalningsdatum har varit en sådan besparing.
          </note>
          <note>
            Det gäller ju också pensionerna, där regeringen har senarelagt
            utbetalningen för att den vägen helt enkelt spara pengar på ett
            något mer skonsamt sätt än att dra ned nivåerna på bidragen.
          </note>
          <note type="speaker">
            Anf. 177 INGER DAVIDSON (kd):
          </note>
          <note>
            Fru talman! Det är ju precis tvärtom! Det är just den här besparingen
            som barnfamiljerna har reagerat mest emot. Den gör det nämligen
            så extra jobbigt i slutet av varje månad. De har stått ut med
            sänkta barnbidrag, sänkt flerbarnstillägg, sänkt föräldraförsäkring
            och en massa andra saker. Därför tycker de inte att de ovanpå
            detta skall behöva kämpa med att inte ha några pengar alls att
            röra sig med mellan den
          </note>
          <note>
            20 och den 27 i slutet på varje månad.
          </note>
          <note>
            Jag tycker att detta visar att regeringen inte vet hur det ser
            ut hos barnfamiljerna. De sparar och de har varit med på många
            besparingar, men det här är en onödig besparing. Jag tycker att
            regeringen borde kunna erkänna det och dra tillbaka beslutet.
          </note>
          <note type="speaker">
            Anf. 178 Statsrådet MAJ-INGER KLINGVALL (s):
          </note>
          <note>
            Fru talman! Det är lika många dagar i varje månad. Första gången,
            när det handlade om en veckas förändring av utbetalningsdagen
            för barnbidraget, känns detta naturligtvis. Men sedan ser det
            ju så att säga likadant ut varje månad.
          </note>
          <note>
            Förändringen i utbetalningarna av pensionerna har skett mer successivt,
            eftersom den i slutändan handlade om fler dagar.
          </note>
          <note>
            Jag vill nog påstå att regeringen väl känner till hur det ser
            ut hos många barnfamiljer. Därför var det också viktigt att förändringen
            i utbetalningen kunde göras just till jul.
          </note>
          <note>
            Frågestunden var härmed avslutad.
          </note>
          <note>
            5 § (forts. från 3 §) Arbetsmarknad och arbetsliv samt ekonomisk
            trygghet vid arbetslöshet (forts.
          </note>
          <note>
            AU1 och AU7)
          </note>
          <note type="speaker">
            Anf. 179 HANS ANDERSSON (v) replik:
          </note>
          <note>
            Herr talman! Jag har begärt replik på Inger Segelström därför
            att jag tyckte att det kanske hade varit möjligt att nämna det
            särskilda yttrande som ligger på bordet. I det prövas ganska seriöst
            frågan om den motion som Inger Segelström står bakom.
          </note>
          <note>
            Det borde nämligen kunna göras mycket mer av att ha kvinnor i
            viktiga, riktiga jobb inom offentlig sektor än att ha dem utanför,
            i arbetslöshetskön. Det gäller inte bara kvinnor, Inger Segelström.
            Det blir nästan löjligt om idén blir att det är s-kvinnorna som
            för den här politiken. Göte Bernhardsson, Bo Rothstein och Roland
            Spånt har pratat om detta. Och Hans
          </note>
          <note>
            Andersson har inte bara pratat, utan också röstat för en sådan
            här politik.
          </note>
          <note>
            Jag kan inte bara säga till Inger Segelström att hon skall yrka
            bifall till motionen, därför att det kan hon inte göra. Hon har
            nämligen redan, när hon ställer sig bakom sitt partis budgetalternativ,
            tagit ställning till hur utgiftsramarna ser ut och att kommunerna
            inte skall ha mer pengar. Det är just det som är mitt problem.
            Jag lärde mig just av utskottsordförande Johnny
          </note>
          <note>
            Ahlquist att populism var farligt. Det ligger ett populistiskt
            element i att bedriva en alldeles egen politik som man inte följer
            upp med sina yrkanden och sitt röstande.
          </note>
          <note>
            Men om man tar del av det yttrande jag har lämnat ser man att
            vi delar mycket av perspektivet. Låt oss gemensamt följa upp det
            i praktiskt politik. Vi röstar på den politiken. Så välkommen,
            Inger Segelström, i gänget!
          </note>
          <note type="speaker">
            Anf. 180 INGER SEGELSTRÖM (s) replik:
          </note>
          <note>
            Herr talman! Jag vill naturligtvis tacka Hans Andersson för hans
            stöd för motionen, som kom fem över tolv som ett utdelat rättelseblad.
            Det som skiljer
          </note>
          <note>
            Hans Andersson och oss motionärer åt är att det är vi som har
            lagt fram motionen. Det är vi som har drivit denna fråga väldigt
            länge. Det som också skiljer
          </note>
          <note>
            Vänsterpartiet från oss är att vi säger att det inte skall kosta
            mer pengar. Vi menar att det skall ske en omfördelning. Det är
            det som motionen handlar om. Det trodde jag att Hans Andersson
            hade läst. Vi säger just att vi vill kunna använda a-kassa, utbildningspengar,
          </note>
          <note>
            AMS-pengar och andra pengar för att det är bättre att låta kvinnorna
            arbeta än gå på bidrag. Det är det som skiljer våra förslag åt.
          </note>
          <note>
            Sedan tror jag att vi har samma ambitioner och tycker att det
            är viktigt att låta kvinnorna gå tillbaka till den offentliga
            sektorn, men det är ändå viss skillnad mellan våra sätt att se
            på saken. Jag är naturligtvis tacksam över att det är många i
            riksdagen som står bakom våra krav.
          </note>
          <note type="speaker">
            Anf. 181 HANS ANDERSSON (v) replik:
          </note>
          <note>
            Herr talman! Jag är litet mindre tacksam över att
          </note>
          <note>
            Inger Segelström och hennes gäng inte står bakom de krav som
            faktiskt är riktiga krav och som har varit föremål för omröstning
            i riksdagen. Vi föreslår ett större utrymme för kommunerna, så
            att kvinnorna kan ha ordinarie jobb. Vi föreslår också medel till
            arbetsmarknadspolitiken, riktade till kvinnor, så att man kan
            upprätthålla LAN-avtalen med hjälp av kompetensutveckling.
          </note>
          <note>
            Det särskilda yttrandet råkade komma fem över tolv av tekniska
            fallissemangsskäl. Klockan är naturligtvis inte alls fem över
            tolv i förhållande till utskottsarbetet. Frågan har diskuterats
            av oss. Vi röstade t.o.m. om det för 14 dagar sedan. Det finns
            en finansiering.
          </note>
          <note>
            Problemet med Inger Segelströms förslag är att det är tekniskt
            omöjligt. Man kan inte blanda ihop individuella försörjningssystem
            som a-kassa, som har särskilda regler, med socialbidrag, som är
            kommunala pengar, och arbetsmarknadspolitik, som är statliga pengar.
            Men idén tycker vi är bra. Låt oss ta vara på våra gemensamma
            idéer! Vi delar dem med om icke kvinnorna så dock männen - Göte
            Bernhardsson,
          </note>
          <note>
            Roland Spånt och Bo Rothstein. Låt oss vara glada över detta
            och inte bedriva något udda partipopulistiskt spel. Man kan inte
            ha två politikversioner i samma kammare, åtminstone inte om man
            har riktiga kritiker och pålästa medkamrater här i riksdagen.
          </note>
          <note type="speaker">
            Anf. 182 INGER SEGELSTRÖM (s) replik:
          </note>
          <note>
            Herr talman! Problemet i dag är ju att Hans Andersson och de
            andra som sitter i utskottet inte har begärt remittering eller
            att finansutskottet skall studera motionen. Hade ni gjort det
            hade denna debatt varit helt annorlunda. Då hade vi haft det underlag
            som alla efterfrågar för att kunna ta ställning till frågan om
            akassan.
          </note>
          <note>
            I dag är 97 % av a-kassan statsbidrag, så varför skulle vi inte
            kunna fundera på detta förslag? Vi vet att det flesta svenskar
            i dag tycker att det är bättre att gå i jobb än att leva på bidrag.
            Det finns en nyansskillnad.
          </note>
          <note>
            Jag vill veta om inte Hans Andersson tyckte att det var konstigt
            att man i arbetsmarknadsutskottet inte insåg att motionen behandlades
            av fel utskott. Det borde ha remitterats. Då hade vi haft chansen
            här i dag. Det är därför vi menar att vi kommer att komma tillbaka
            i denna fråga. Det finns ingen chans för riksdagen att ta ställning
            i dag. Det är trist.
          </note>
          <note>
            Har man dålig ekonomi går man inte in i en affär och säger att
            man skall ha en soffa, men att man inte bryr sig om vad den kostar
            eller om den passar hemma. Verkligheten ser inte sådan ut. Det
            är därför vi är tvungna att hantera frågan som vi har gjort. Jag
            beklagar det.
          </note>
          <note type="speaker">
            Anf. 183 BARBRO JOHANSSON (mp) replik:
          </note>
          <note>
            Herr talman! Miljöpartiet och jag tycker också att motionen är
            bra. Vi har i vår budget föreslagit att man skall överföra 15
            miljarder totalt till kommunerna.
          </note>
          <note>
            Det skall komma kvinnorna i offentlig sektor till del, så att
            de kan få riktiga jobb och inte behöver sluta och sedan börja
            igen under andra omständigheter i samma yrke. Vi beräknar också
            att vi genom den arbetstidsförkortning och den allmänna skatteväxling
            vi har föreslagit skall kunna hjälpa kvinnorna i offentlig sektor.
          </note>
          <note>
            Jag stöder motionen. Jag har inte riktigt samma invändningar
            som Hans Andersson. Jag vill ge mitt stöd till Inger Segelström
            och hoppas att vi kan komma tillbaka till frågan.
          </note>
          <note type="speaker">
            Anf. 184 INGER SEGELSTRÖM (s) replik:
          </note>
          <note>
            Herr talman! Som Barbro Johansson säkert har uppmärksammat har
            vi också en annan motion som heter A814, som just behandlar arbetstidsförkortningen.
            Den är inte med i detta betänkande utan kommer när vi behandlar
            arbetstidsfrågan som helhet. Det är väl känt vad vi tycker.
          </note>
          <note>
            Jag skulle vilja ställa samma fråga till Barbro Johansson som
            jag ställde till Hans Andersson. Var
          </note>
          <note>
            Barbro Johansson med och föreslog utskottet att denna motion
            skulle remitteras till finansutskottet, så att vi kunde få det
            underlag vi behöver i dag? Frågan är omöjlig att besvara om vi
            inte får med den ekonomiska aspekten.
          </note>
          <note>
            Det som skiljer Miljöpartiet och oss åt är att vi inte säger
            att det behövs mer pengar. Vi skall omfördela pengarna och riva
            murarna. Det är det som skiljer Miljöpartiet och oss åt.
          </note>
          <note type="speaker">
            Anf. 185 BARBRO JOHANSSON (mp) replik:
          </note>
          <note>
            Herr talman! Vi har redan detta förslag inlagt i vårt budgetförslag,
            i och med att vi för över mer pengar. Vårt förslag om arbetstidsförkortning
            är också med i betänkandet. Där har vi pengar. Förslaget ligger
            där redan.
          </note>
          <note>
            Något svar på frågan om remittering till finansutskottet kan
            jag inte ge. Jag har för litet erfarenhet av riksdagsarbete för
            att kunna veta det.
          </note>
          <note type="speaker">
            Anf. 186 Arbetsmarknadsminister MARGARETA WINBERG (s):
          </note>
          <note>
            Herr talman! Jag tycker att den argumentering som
          </note>
          <note>
            Inger Segelström framför är oerhört viktig. Utåt bland allmänheten
            och opinionen är frågan om de 100 000
          </note>
          <note>
            jobben i offentlig sektor något av en symbolfråga när det gäller
            kvinnors rätt till arbete på de villor som männen alltid har haft.
          </note>
          <note>
            Jag vill också påminna om den attitydförändring -
          </note>
          <note>
            den har vi diskuterat tidigare - som har skett under
          </note>
          <note>
            90-talet gentemot den offentliga sektorn. Den är naturligtvis
            oerhört glädjande för alla oss som vill ha en stark offentlig
            sektor. Det är klart att den attitydförändringen också så småningom
            kommer att speglas i politiken.
          </note>
          <note>
            Många pratar om omfördelning. Det låter oerhört enkelt, men det
            rymmer också en hel del ideologiska fallgropar att flytta pengar
            från a-kassan och in i den offentliga sektorn. Det är därför det
            inte är så enkelt att bara ta pengarna och låta personen arbeta.
            Det finns lönepolitiska och andra aspekter på det.
          </note>
          <note>
            I Kalmarmodellen har vi gjort detta i form av en försöksverksamhet
            med en påplussning. Det skall vara mer betalt än i a-kassan. Den
            modellen håller nu på att utvärderas av Växjö högskola.
          </note>
          <note>
            Låt mig också säga några andra saker. Det finns brytprojekt om
            ligger på AMS - 30 miljoner för nästa år - för att bryta den könsuppdelade
            arbetsmarknaden. Antalet kvinnliga företagslån har tiodubblats
            sedan vi fick en socialdemokratisk regering. Vi vill också ha
            en lönestatistik uppdelad på kön. Det ligger också bland det vi
            skall besluta om. Det skall göras en utvärdering av arbetmarknadspolitiken
            avseende kvinno- och mansperspektivet. Fem miljoner går till
          </note>
          <note>
            JÄMO. Ett antal kvinnoprojekt ligger för beredning hos mig, däribland
            Socialdemokratiska kvinnoförbundets, som har till syfte att stärka
            kvinnors rätt till arbete. Det händer en hel del, trots att det
            inte händer just nu.
          </note>
          <note type="speaker">
            Anf. 187 INGER SEGELSTRÖM (s) replik:
          </note>
          <note>
            Herr talman! Jag vill tacka arbetsmarknadsministern för denna
            positiva syn på kvinnors arbete. Det tror jag är viktigt. Vi måste
            synliggöra frågan, för den är obegriplig för alla människor utanför
            detta rum.
          </note>
          <note>
            Det hade varit intressant - det måste arbetsmarknadsministern
            hålla med om - att få motionen belyst ur alla synpunkter. Vi hade
            t.ex. kunnat få se vilken lagstiftning som skall förändras och
            hur man skulle kunna klara det om finansutskottet hade fått titta
            på motionen.
          </note>
          <note type="speaker">
            Anf. 188 Arbetsmarknadsminister MARGARETA WINBERG (s):
          </note>
          <note>
            Herr talman! Utan att kunna alla detaljer i den motion som Inger
            Segelström refererar till vill jag ändå säga att principen att
            flytta pengar är någonting som vi försöker analysera på departementet.
          </note>
          <note type="speaker">
            Anf. 189 INGER SEGELSTRÖM (s) replik:
          </note>
          <note>
            Herr talman! När jag får veta att man åtminstone håller på att
            analysera principerna tycker jag att jag har kommit längre än
            vad jag har gjort i utskottet. Det tycker jag är ett stort steg
            framåt. Det vill jag tacka för.
          </note>
          <note type="speaker">
            Anf. 190 BO NILSSON (s):
          </note>
          <note>
            Herr talman! Låt mig först tacka utskottets majoritet för ett
            bra jobb när det gäller min motion om möjligheterna till ett arbete
            i Samhall. Genom utskottets positiva behandling och genom att
            ledningen för
          </note>
          <note>
            Samhall nu också vidtar åtgärder blir konsekvenserna inte så
            svåra för de arbetshandikappade som jag tidigare befarade.
          </note>
          <note>
            Jag vill med skärpa understryka att de vidtagna åtgärderna enbart
            betyder att ingen arbetshandikappad behöver friställas från Samhall.
            Det är i ett större sammanhang i högsta grad otillräckligt. Upp
            emot
          </note>
          <note>
            100 000 arbetshandikappade står fortfarande utan arbete och kan
            tydligen inte heller räkna med att få jobb under 1997.
          </note>
          <note>
            Såväl möjligheterna till arbete hos Samhall som lönebidragsmöjligheterna
            är såvitt jag förstår nu stängda. Låt mig hoppas på att den utredning
            som pågår öppnar nya möjligheter till arbete för personer med
            någon form av handikapp.
          </note>
          <note>
            Herr talman! Personer med handikapp är en svag grupp på arbetsmarknaden.
            De demonstrerar inte, de protesterar inte men de vill inget hellre
            än att få ett jobb utifrån sin arbetsförmåga.
          </note>
          <note>
            Flera personer i 30-årsåldern har den senaste tiden ringt och/eller
            träffat mig för att meddela sin förtvivlan över att läkare och
            personalansvariga i bl.a. Samhall har tagit upp frågan om förtidspension
            i stället för jobb. Detta är naturligtvis ett direkt dåligt sätt
            att behandla arbetsvilliga människor. Det gäller pensioner, det
            gäller rehab-pengar, det kan t.o.m. gälla akassa. Det finns pengar
            i systemet, påstår jag. De kunde mycket väl användas för jobb
            i Samhall eller ett arbete med lönebidrag. Allt måste vara bättre
            än det passiva stöd som dessa personer nu i många fall erbjuds.
          </note>
          <note>
            Herr talman! När nu ekonomin börjar bli bättre måste de som behöver
            vår hjälp mest få den först.
          </note>
          <note>
            Vad vore bättre än att använda resurser för att sätta arbetshandikappade
            i arbete i stället för pensioner eller liknande.
          </note>
          <note>
            Jag tror, som Samhall också har visat med sina beräkningar, att
            samhället i vid mening skulle tjäna mellan 20 000 och 50 000 kronor
            per person på att ge dessa människor meningsfulla arbeten i Samhall
            eller med lönebidrag i stället för passiva åtgärder.
          </note>
          <note>
            Herr talman! Jag lovar definitivt att komma tillbaka i de här
            frågorna.
          </note>
          <note type="speaker">
            Anf. 191 EWA LARSSON (mp):
          </note>
          <note>
            Herr talman! En fanfar till de professionella yrkesdansarna.
            Det finns kulturarbetare som tar egna initiativ för att komma
            åt arbetslösheten. Det finns många olika kulturarbetare som försöker.
            Yrkesdansarna är en grupp. Deras karriär ligger på topp i 25-
          </note>
          <note>
            årsåldern. Dansare som är anställda vid institutioner pensioneras
            i 40-årsåldern.
          </note>
          <note>
            Dansarna är naturligtvis proffs med idéer och uppslag att förmedla
            till alla inom branschen när det är dags att byta jobb. När nu
            dansarna själva föreslår ett eget rådgivningscentrum svarar utskottet
            att de dansare som vill byta jobb kan göra det inom ramen för
            befintlig förmedling. Utskottet visar med det svaret att man inte
            har begripit någonting. Det är inte fråga om de vill byta jobb,
            utan att de måste byta jobb. Det ligger inbyggt i själva arbetets
            karaktär. Det är inte lätt att byta jobb i 40-årsåldern. Det vet
            vi alla.
          </note>
          <note>
            Här kommer en utsträckt hand från proffs inom området. Ta då
            den handen och hjälp människor till självhjälp i stället för att
            inta en så självtillräcklig attityd. Verkligheten talar nämligen
            ett annat språk.
          </note>
          <note type="speaker">
            Anf. 192 LARS BÄCKSTRÖM (v):
          </note>
          <note>
            Herr talman! Jag begärde ordet när jag hörde replikväxlingen
            kring Inger Segelström med flera debattörer. Jag hörde då hur
            statsrådet tog ordet och sade kloka saker. Jag har hört statsrådet
            Margareta Winberg säga sådana saker förut. Då har jag tänkt ibland
            litet elakt tänkt: Tänk om den personen vore statsråd och kunde
            genomföra de där bra idéerna. Sedan har jag tänkt: Det är hon
            ju.
          </note>
          <note>
            Nu skall jag inte vara elak. Jag tror att det börjar röra på
            sig. Jag hörde i dag Jörgen Andersson säga att vi skall ge mer
            pengar till kommunerna. Det är ju bra.
          </note>
          <note>
            Jag hoppas att det sker 1997 och att man inte väntar till valåret
            1998.
          </note>
          <note>
            Till Inger Segelström vill jag säga att den enkla metoden att
            lösa det här problemet är faktiskt att ge kommunerna mer pengar.
            Då behöver de inte avskeda och minska antalet sysselsatta. Och
            då kan man betala ut mindre pengar från a-kassan. Det är den enklaste
            metoden. En jätteenkel metod är att sänka arbetsgivaravgifterna
            för kommunerna. Då slipper man fundera. Kostnaderna för a-kassan
            minskar, kommunerna får pengarna direkt. Det finns inget tekniskt
            krångel.
          </note>
          <note>
            Det är det som vi i Vänsterpartiet har föreslagit.
          </note>
          <note>
            Jag tycker att s-kvinnorna skall nappa tag i det och tillsammans
            med v-kvinnorna och en massa v-män driva på. En hel del andra
            här i kammaren tycker nog att det här är ganska klokt. Det tycker
            ju t.o.m. statsrådet. Vi har en lösning. Nu gäller det att ni
            driver på.
          </note>
          <note>
            En annan sak är att vi framför allt behöver fler privatanställda
            så att vi får in skattepengar netto. Vi ska hindra att det blir
            färre i kommunerna så att vi tryggar välfärden och tryggar livskvaliteten
            i det här landet.
          </note>
          <note>
            På två ben ur krisen. Det är Vänsterpartiets ickepopulistiska
            sakliga realistiska politik som regeringen nu kanske börjar närma
            sig.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU1 Utgiftsområde 14 Arbetsmarknad och arbetsliv
          </note>
          <note>
            Mom. 1 (den allmänna inriktningen av arbetsmarknadspolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            4. res. 3 (v)
          </note>
          <note>
            5. res. 4 (mp)
          </note>
          <note>
            6. res. 5 (kd)
          </note>
          <note>
            Förberedande votering 1:
          </note>
          <note>
            15 för res. 4
          </note>
          <note>
            12 för res. 5
          </note>
          <note>
            282 avstod
          </note>
          <note>
            40 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 2:
          </note>
          <note>
            17 för res. 3
          </note>
          <note>
            15 för res. 4
          </note>
          <note>
            277 avstod
          </note>
          <note>
            40 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            22 för res. 2
          </note>
          <note>
            19 för res. 3
          </note>
          <note>
            268 avstod
          </note>
          <note>
            40 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 4:
          </note>
          <note>
            72 för res. 1
          </note>
          <note>
            22 för res. 2
          </note>
          <note>
            216 avstod
          </note>
          <note>
            39 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            72 för res. 1
          </note>
          <note>
            66 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 20 c
          </note>
          <note>
            För res. 1: 72 m
          </note>
          <note>
            Avstod: 22 fp, 17 v, 15 mp, 12 kd
          </note>
          <note>
            Frånvarande: 9 s, 8 m, 7 c, 4 fp, 5 v, 3 mp, 3 kd
          </note>
          <note>
            Mom. 2 (nedskärningar inom offentlig sektor)
          </note>
          <note>
            1. utskottet
          </note>
          <note>
            2. res. 6 (kd)
          </note>
          <note>
            Votering:
          </note>
          <note>
            198 för utskottet
          </note>
          <note>
            12 för res. 6
          </note>
          <note>
            99 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 3 m, 20 c, 22 fp, 1 v
          </note>
          <note>
            För res. 6: 12 kd
          </note>
          <note>
            Avstod: 68 m, 16 v, 15 mp
          </note>
          <note>
            Frånvarande: 9 s, 9 m, 7 c, 4 fp, 5 v, 3 mp, 3 kd
          </note>
          <note>
            Mom. 7 (arbetsmarknaden för ungdomar)
          </note>
          <note>
            1. utskottet
          </note>
          <note>
            2. res. 9 (v)
          </note>
          <note>
            Votering:
          </note>
          <note>
            187 för utskottet
          </note>
          <note>
            17 för res. 9
          </note>
          <note>
            106 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 1 m, 20 c, 3 fp, 11 kd
          </note>
          <note>
            För res. 9: 17 v
          </note>
          <note>
            Avstod: 71 m, 19 fp, 15 mp, 1 kd
          </note>
          <note>
            Frånvarande: 9 s, 8 m, 7 c, 4 fp, 5 v, 3 mp, 3 kd
          </note>
          <note>
            Mom. 8 (kvinnors arbetsmarknad)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 30 (förslag om hur de lönebidragsanställdas situation skall
            kunna stärkas)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Votering:
          </note>
          <note>
            226 för utskottet
          </note>
          <note>
            15 för res. 20
          </note>
          <note>
            68 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 4 m, 20 c, 21 fp, 17 v, 12 kd
          </note>
          <note>
            För res. 20: 15 mp
          </note>
          <note>
            Avstod: 68 m
          </note>
          <note>
            Frånvarande: 9 s, 8 m, 7 c, 5 fp, 5 v, 3 mp, 3 kd
          </note>
          <note>
            Beatrice Ask (m) anmälde att hon avsett att avstå från att rösta
            men markerats ha röstat ja.
          </note>
          <note>
            Henrik Landerholm (m) anmälde att han avsett att rösta ja men
            markerats ha avstått från att rösta.
          </note>
          <note>
            Mom. 34 (anslag för budgetåret 1997)
          </note>
          <note>
            1. utskottet
          </note>
          <note>
            2. res. 21 (fp)
          </note>
          <note>
            3. res. 22 (mp)
          </note>
          <note>
            Förberedande votering:
          </note>
          <note>
            25 för res. 21
          </note>
          <note>
            15 för res. 22
          </note>
          <note>
            270 avstod
          </note>
          <note>
            39 frånvarande
          </note>
          <note>
            Kammaren biträdde res. 21.
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            AU7 Utgiftsområde 13 Ekonomisk trygghet vid arbetslöshet
          </note>
          <note>
            Kammaren biföll utskottets hemställan.
          </note>
          <note>
            6 § Regional utjämning och utveckling
          </note>
          <note>
            (utgiftsområde 19)
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU2
          </note>
          <note>
            Utgiftsområde 19 Regional utjämning och utveckling
          </note>
          <note>
            (prop. 1996/97:1 delvis)
          </note>
          <note type="speaker">
            Anf. 193 PATRIK NORINDER (m):
          </note>
          <note>
            Herr talman! Inledningsvis avser jag att behandla en del formalia,
            för att därefter diskutera hur vi moderater vill forma en regional
            utveckling som är framåtsyftande och långsiktig.
          </note>
          <note>
            Som den nya budgettekniken ser ut, anser jag att det inte är
            meningsfullt att kommentera regeringens olika detaljförslag. Vår
            regionalpolitiska ram skiljer sig från regeringens, och vi har
            utvecklat våra förslag i motionerna A304 och A418 samt i ett särskilt
            yttrande till arbetsmarknadsutskottets betänkande AU2.
          </note>
          <note>
            Herr talman! Jag vill vara mycket tydlig och särskilt understryka
            att vi anser att detta särskilda yttrande har samma tyngd som
            en reservation. Vi har därför inte några egna reservationer till
            de olika detaljbesluten och kommer att så gott som genomgående
            avstå vid eventuella momentvisa voteringar. Vi gör det för att
            markera att vi ser vår politik som en helhet, med en helt annan
            inriktning av den ekonomiska politiken och budgetpolitiken. Detta
            har vi redogjort för i vårt särskilda yttrande.
          </note>
          <note>
            Herr talman! Jag yrkar bifall till reservation 11, som gäller
            översyn av regionalpolitiken. Till detta återkommer jag.
          </note>
          <note>
            Hela Sverige skall leva - så lyder Folkrörelserådets motto. Jag
            tycker att det på ett bra sätt sammanfattar vad regionalpolitiken
            syftar till. För mig betyder det förutsättningar för utveckling
            och tillväxt i landets olika delar. För regeringen betyder det
            emellertid att likvärdiga levnadsvillkor skall skapas för medborgarna
            i hela riket. Det är en målsättning som det måste vara omöjligt
            att uppnå. Mål skall vara tydliga, realistiska och mätbara. Regeringens
            mål uppfyller knappast något av dessa kriterier.
          </note>
          <note>
            Jag ifrågasätter det vettiga i att ha en målsättning formulerad
            på det sätt som regeringen har. Det centrala är väl snarare att
            tillvarata de skiljaktigheter - de skilda möjligheter - som finns
            i ett land med så geografiskt olika förutsättningar som vi har
            i Sverige.
          </note>
          <note>
            Menar regeringsföreträdarna att det skall finnas samma förutsättningar
            för älgjakt i Kungsträdgården i
          </note>
          <note>
            Stockholm som jag har i mina hälsingeskogar? Eller skall vi ha
            samma lättillgänglighet till Operan eller andra kulturevenemang
            som stockholmaren har? Jag tror inte att regeringen menar det.
            Det är knappast heller realistiskt att skapa den renhet i miljön
            i storstaden som Norrland kan erbjuda. Framför allt vill vi i
          </note>
          <note>
            Hälsingland inte ha samma luftkvalitet som i Stockholm.
          </note>
          <note>
            Vi moderater har formulerat det regionalpolitiska målet så att
            goda förutsättningar skall skapas för olika regioners och människors
            möjlighet till utveckling och därigenom bidra till nationell tillväxt
            och internationell konkurrenskraft. Målet är tydligt. Vår avsikt
            är att såväl ta till vara enskilda människors möjlighet att växa
            och utvecklas som att se till att olika regioner kan utvecklas
            med utgångspunkt i sina förutsättningar.
          </note>
          <note>
            Regeringens uppställda mål är alldeles för diffusa för att fungera
            som ett effektivt styrinstrument. Som utskottet också konstaterar
            består eller t.o.m. ökar den regionala obalansen, trots alla miljarder
            som pumpats in under årens lopp i olika regioner i landet.
          </note>
          <note>
            Ett nytt synsätt på regionalpolitiken måste till. Vi lever i
            en ny tid. Näringslivet, arbetsmarknaden och människors vardag
            genomgår för närvarande omvälvande förändringar. Produktionsvillkoren
            förnyas och genom ökad rörlighet hos företagen och genom ökad
            kunskap möter Sverige hårdare konkurrens från andra länder och
            världsdelar. Samtidigt får vi bättre tillgång till nya marknader,
            nya produkter och ny kunskap.
          </note>
          <note>
            Genom ny teknik öppnas möjligheter för regioner och individer.
          </note>
          <note>
            Politiken, herr talman, är emellertid den samma som styrt de
            regionalpolitiska insatserna under 10, 20
          </note>
          <note>
            eller 30 år.
          </note>
          <note>
            De regionalpolitiska medel som vi i dag diskuterar omfattar de
            som allmänt benämns den lilla regionalpolitiken och som består
            av en flora av företagsstöd.
          </note>
          <note>
            Den omfattar dock endast en ringa del av det som kan ge utsatta
            områden en möjlighet att utvecklas. Enligt vad vi har erfarit
            finns tillräckliga indikationer på att den stödfilosofi som är
            förhärskande mer är till skada än till nytta om man ser i ett
            längre perspektiv. En överväldigande del av stöden går till projekt
            som ändå skulle ha tillkommit eller tränger ut satsningar som
            annars genomförts av andra aktörer. Och den övriga delen bidrar
            till att konservera befintliga strukturer, strukturer som visat
            sig försvåra mötet med en ny tids villkor.
          </note>
          <note>
            På tvärs mot den förhärskande uppfattningen vågar jag hävda att
            Norrland skulle ha haft det lika bra utan alla stödmiljarder under
            årens lopp. Företag skulle ha givits möjligheter att stå på egna
            ben och därmed kunnat anpassa sin verksamhet till marknadens villkor.
            De skulle därigenom ha klarat konjunktursvängningar och nya förhållanden
            betydligt bättre.
          </note>
          <note>
            Varför lyssnar inte regeringen på företagarnas organisationer
            som själva begär att företagsstöden skall avvecklas och växlas
            mot en företagsvänlig politik där företag kan växa och där människor
            får reella möjligheter att tjäna en slant på sitt stora engagemang
            och sin arbetstid i sina företag? Det är för mig obegripligt att
            regeringen inte inser att den förda politiken missgynnar tillväxt
            och regional utveckling. Lyssna inte bara till facket, Berit Andnor,
            utan även till de människor och organisationer som skall förverkliga
            det socialdemokratiska i dag tomma pratet om en ökad småföretagsamhet.
          </note>
          <note>
            Det som till stor del påverkar regioners utveckling är betydelsen
            av skattesystem och en företagsvänlig politik. Detta har regeringen
            totalt misslyckats med.
          </note>
          <note>
            Och inte har det blivit bättre av samarbetet med Centern. Efter
            sveket mot framför allt småföretagarna, med t.ex. förtida momsinbetalningar
            och förlängd arbetsgivarperiod i sjukförsäkringen, finns tyvärr
            ingen trovärdighet i Centerns företagarpolitik.
          </note>
          <note>
            Regionalpolitiken ses av regeringen som ett av många fördelningspolitiska
            medel. Några incitament till förnyelse och tillväxt finns inte
            inbyggda i stödkonstruktionen. I ett längre perspektiv innebär
            detta att företag som borde ha lagts ned på grund av bristande
            marknadsförutsättningar har hållits vid liv.
          </note>
          <note>
            Ytterligare andra fokuserar sin energi på stödsökande i stället
            för att analysera och utveckla sin verksamhet.
          </note>
          <note>
            Vidare utbetalas regionalpolitiska stöd till statliga företag.
            Inte nog med att de går till svenska offentliga bolag, de går
            även till helägda företag från andra länder. Regionalpolitiken
            måste befrias från stödtänkandet och målet för dagens bidragstagare
            bör vara att bli oberoende av statliga transfereringar. På kort
            sikt finns det naturligtvis risk för att de synbara effekterna
            uteblir, men därefter får förändringarna genomslag och dagens
            stödregioner förmår lyfta.
          </note>
          <note>
            För att växla ett stödberoende mot att regionerna skall kunna
            stå på egna ben fordras många insatser. Vi är övertygade om att
            stora kunskapssatsningar måste genomföras, särskilt i utsatta
            regioner. Vi har därför förordat en särskild regionalpolitisk
            kunskapsinsats som skall byggas upp gradvis. Genom att ta till
            vara
          </note>
          <note>
            EU-programmen kan vi förstärka denna betydelsefulla satsning.
            Utbildning är en del av infrastrukturen. Men regionernas växtkraft
            kräver också goda transportoch kommunikationsmöjligheter som gör
            företagsetableringar och utveckling möjlig.
          </note>
          <note>
            Ytterliga faktorer som regionerna själva måste arbeta med enligt
            vår uppfattning är att förstärka de områden där regionerna har
            en speciell kompetens. Vi kan se flera lyckade exempel på sådana
            attraktionsfaktorer.
          </note>
          <note>
            Jag fick själv ett brev från landshövdingen i Kronoberg som var
            undertecknat med en hälsning från
          </note>
          <note>
            Glasriket. Det är säkert inte många som har missat att glasbruken
            och kompetensen med glas till stor del finns i Småland med omnejd.
            På samma sätt skulle materialtekniken kunna utvecklas i Bergslagen.
            Modeorden är attraktiva nischer och kluster, som innebär en samling
            företag som har likartade eller kompletterande verksamheter. Dessa
            aktörers samverkan äger rum på många plan, med inslag av konkurrens.
            I exemplet Bergslagen och materialteknik finns ett kompetensbälte
            som omfattar företag som t.ex. Sandvik,
          </note>
          <note>
            Ovako Steel, SSAB, Avesta Sheffield och Kanthal.
          </note>
          <note>
            Här finns möjligheten att ta materialtekniska initiativ, vilket
            också för övrigt sker.
          </note>
          <note>
            I stället för att pumpa in miljoner i bidrag till företag som
            har dåliga framtisprognoser i denna region bör den stora kompetens
            som finns inom materialtekniken tas till vara. För dessa fordras
            inget stöd utan bättre förutsättningar för företagsamhet. Det
            är synd att regeringen inte inser detta. Förtida avveckling av
            kärnkraft och höga energiskatter motverkar möjligheterna att utveckla
            denna typ av företagande.
          </note>
          <note>
            Ett nytt inslag i regionalpolitiken är utnyttjandet av EU:s strukturfonder.
            Erfarenheterna hittills har inte varit alltför positiva. Krångel
            och byråkrati är nog vad människor har upplevt. Vi har också sett
            att det offentliga Sverige har legat bäst framme och fått största
            delen av bidragen. Detta är en olycklig utveckling.
          </note>
          <note>
            Herr talman! Mycket av den diskussion jag har fört rör sig inte
            bara om den lilla regionalpolitiken utan till stor del också om
            den stora. Detta leder till att om vi skall kunna uppnå målet
            att utveckla regionerna går det inte bara att fokusera de regionala
            insatserna på ett föråldrat stödsystem. Den stora regionalpolitiken
            måste komma med på ett helt annat sätt. De utredningar som nu
            arbetar räcker inte för att få en ny syn på regionalpolitiken.
            Därför förordar jag, i likhet med oppositionspartierna, en parlamentarisk
            utredning om ny inriktning på regionalpolitiken, särskilt med
            hänsynstagande till de nya förutsättningar som är en följd av
            Sveriges medlemskap i EU och Företagsstödsutredningens slutsatser
            om fortsatta analyser för de regionalpolitiska stöden.
          </note>
          <note>
            Det är förvånande att Socialdemokraterna och
          </note>
          <note>
            Centern inte vill ha en parlamentarisk utredning till stånd.
            Särskilt känner jag en besvikelse på Centern, som så helhjärtat
            ställer upp på Socialdemokraternas avståndstagande. Jag förväntar
            mig att Kjell Ericsson förklarar varför Centern inte kan stödja
            övriga oppositionspartiers förslag. Jag tänker inte spekulera
            i orsaker utan hoppas att vi får en tillfredsställande förklaring
            till blockeringen av en mycket angelägen utredning av regionalpolitiken.
          </note>
          <note>
            Varför stöder ni inte förslaget, Kjell Ericsson?
          </note>
          <note>
            Skall Folkrörelserådets devis "Hela Sverige skall leva" bli verklighet
            måste ett helt nytt tänkande tillkomma för regionalpolitiken.
            Detta skulle kunna bli verklighet med en bred genomgång av en
            framtida modern och långsiktig regionalpolitik.
          </note>
          <note>
            Herr talman! Jag yrkar bifall till reservation 11.
          </note>
          <note type="speaker">
            Anf. 194 KJELL ERICSSON (c):
          </note>
          <note>
            Herr talman! I det här betänkandet finns formuleringen att de
            grundläggande målen för regionalpolitiken skall vara en uthållig
            tillväxt, rättvisa och valfrihet så att likvärdiga levnadsvillkor
            skapas i hela riket.
          </note>
          <note>
            Det är en bra målsättning, men det är en lång väg dit.
          </note>
          <note>
            Vi har ett stort och vidsträckt land med långa avstånd, och det
            gör att det råder olika förutsättningar beroende på var man bor
            i landet. Då är frågan vilka verktyg man skall använda för att
            ge förutsättning för att män, kvinnor, barn och ungdomar skall
            kunna bo och leva i hela landet.
          </note>
          <note>
            Det här betänkandet handlar egentligen om den
          </note>
          <note>
            "lilla" regionalpolitiken, men den "stora" regionalpolitiken
            avgör hur den grundläggande infrastrukturen ser ut i landet. Det
            gäller kommunikationer, utbildning, forskning och utveckling,
            kommunal service, kulturutbud osv. Därför har de beslut som fattas
            inom andra samhällssektorer mycket stor betydelse för utvecklingen
            i olika delar av landet.
          </note>
          <note>
            Regeringen har i propositionen angett att det finns en tendens
            mot en ökad obalans. Jag tycker att uttrycket "tendens" är alltför
            svagt i det här sammanhanget. Det är nog snarare så att Sverige
            är på väg att kantra igen. I början av 1990-talet ökade befolkningen
            i landsbygdskommunerna, och inflyttningen till de expansiva storstadsområdena
            verkade vara bruten. Nu ser vi att det här endast var en tillfällig
            positiv förändring. De senaste åren kan man återigen se att folkmängden
            minskar i flertalet glesbygdskommuner och då främst i stödområdena
            1 och 2. Den hårda situationen på arbetsmarknaden har slagit mycket
            hårt mot de områden som redan före den ekonomiska krisen hade
            det bekymmersamt.
          </note>
          <note>
            Om man ser till utvecklingen under en 15-
          </note>
          <note>
            årsperiod har befolkningsomflyttningen varit betydande. Obalansen
            mellan olika delar av landet blir också alltmer påtaglig. Under
            1995 visar statistik över befolkningsutvecklingen att endast 9
            av 24 län hade befolkningstal som ökade. Utvecklingen under första
            delen av 1996 är än mer negativ.
          </note>
          <note>
            För att komma till rätta med dessa stora obalanser krävs det
            åtgärder på både kort och lång sikt, av både selektiv och generell
            karaktär.
          </note>
          <note>
            En viktig övergripande fråga härvidlag är den regionala utvecklingen
            och olika samhällssektorer. Bl.a.
          </note>
          <note>
            har många statliga verksamheter genomgått stora förändringar
            under de senaste åren. Det gäller styrning, finansiering och även
            lokalisering av verksamheter. Den starka sektorisering som har
            skett är till skada för regionalpolitiken. Det är viktigt att
            det i stället sker en samverkan och en samordning mellan olika
            statliga verksamheter.
          </note>
          <note>
            Den stora förändring med storregioner som har skett inom statliga
            företag och myndigheter har också varit till men för den regionala
            utvecklingen. Vi har ett antal statliga verksamheter där det genomförts
            eller där man planerar att genomföra förändringar.
          </note>
          <note>
            Exempel på detta är Telia, Banverket, domstolsväsendet, åklagarna
            osv.
          </note>
          <note>
            I en undersökning som Statskontoret har gjort,
          </note>
          <note>
            Staten i förvandling, framgår att var fjärde statsanställd finns
            inom Stockholmsregionen. De andra två storstadslänen och Uppsala
            har också höga andelar.
          </note>
          <note>
            Övriga län har mindre än 5 % av de statsanställda.
          </note>
          <note>
            Regeringen har nu tillsatt en utredningsman, landshövding Lars-Erik
            Eriksson, i den s.k. REKO-
          </note>
          <note>
            STAT-utredningen. Den skall analysera de regionala konsekvenserna
            av förändringen inom den statliga sektorn.
          </note>
          <note>
            Från Centerns sida har vi föreslagit ett moratorium vad avser
            förändringar av statlig verksamhet i avvaktan på den här utredningen.
            Det känns orimligt att det skall utredas konsekvenser av det som
            gjorts samtidigt som det hela tiden sker nya förändringar. Jag
            hoppas att vi snart skall få del av REKO-STAT-utredningen, och
            jag tycker att vi skall avvakta den innan vi startar en ny.
          </note>
          <note>
            Det finns ett antal områden inom regionalpolitiken som jag gärna
            i korthet vill beröra. Jag vill bl.a. understryka kommunikationernas
            betydelse. Vägar, järnvägar, flyg och telekommunikation är av
            stor vikt för den regionala balansen.
          </note>
          <note>
            I den infrastrukturproposition som nyligen lagts fram betonas
            t.ex. att infrastrukturåtgärderna bör fördelas så att de av EU
            utpekade stödområdena får en förbättring av restiderna som relativt
            sett är minst lika stor som för resten av landet. Även de mindre
            vägarna måste rustas upp. Därför är det bra att det nu föreslås
            satsningar på underhåll och upprustning.
          </note>
          <note>
            Inte minst viktigt är att de vägar som har tjälavstängning åtgärdas.
            Särskilt drabbas ju här skogsindustrin, vars tillverkningsprocesser
            kräver kontinuerlig tillförsel av färsk virkesråvara. Under en
            tjällossningssäsong sätts bärigheten ned på ca 19 000 km väg i
            landet, och 80 % av denna väglängd finns i skogslänen och i norra
            Dalsland. Det är alltså angeläget med en skyndsam upprustning
            av det finmaskiga vägnätet.
          </note>
          <note>
            Om man ser vid sidan av person- och godstransporter är det angeläget
            att satsa på telekommunikationer. Där är det väsentligt att vi
            får en enhetlig taxa för
          </note>
          <note>
            ISDN-anslutning för hela landet.
          </note>
          <note>
            Utbildningsfrågorna har också en mycket stor betydelse. Vikten
            av ett decentraliserat kunskapssamhälle och behovet av satsningar
            på folkbildningen måste betonas i detta sammanhang. Det är här
            värt att påminna om de omfattande satsningar som har gjorts på
            utbildning, inte minst på de små och medelstora högskolorna. Forsknings-
            och utvecklingsfrågorna är också av stor betydelse för den regionala
            utvecklingen. Inte minst betydelsefull är forskning och förädling
            när det gäller våra råvaror, och då kanske särskilt skogsråvaran.
          </note>
          <note>
            När det gäller näringspolitiken behandlas den i andra sammanhang.
            Men det är även här värt att markera de små och medelstora företagens
            betydelse. Jag vill påstå att Centerpartiet är småföretagens vän.
            Det är angeläget med ett bra företagarklimat med bl.a.
          </note>
          <note>
            låga räntor, sänkta skatter och avgifter, bättre riskkapitalförsörjning,
            kompetensutveckling för företagen och inte minst en översyn för
            borttagande av krångligheter. Jag vill här också betona jord-
            och skogsbrukets betydelse för landsbygden, sysselsättningen,
            livsmedelsförsörjningen och det öppna landskapet.
          </note>
          <note>
            Det här betänkandet handlar ju, som jag sade i inledningen, om
            den lilla regionalpolitiken, och där finns det väl inga stora
            förändringar jämfört med tidigare. Men på några punkter blir det
            förändringar.
          </note>
          <note>
            Bl.a. kommer stöd att utgå för ombyggnad av större industrilokaler
            på större orter i regioner och orter med industrier på tillbakagång,
            dvs. inom det nya område
          </note>
          <note>
            2. Jag vill liksom utskottet påpeka att det stöd som här möjliggörs
            genom EU:s olika strukturfondsprogram skall utnyttjas i största
            möjliga mån.
          </note>
          <note>
            Detsamma gäller landsbygdsstödet. Det kommer också att ingå i
            de tätorter som omfattas av EU:s strukturfondsåtgärder.
          </note>
          <note>
            För övrigt bibehålls stödområde 1 och 2 inom det nationella stödområdet,
            och även procentsatserna vid bidrag är oförändrade. Däremot släpps
            sysselsättningskravet vid investeringar, vilket jag tycker är
            bra.
          </note>
          <note>
            Det som jag däremot tycker är bekymmersamt är den underhandsremiss
            som regeringen sänt ut till länsstyrelser och NUTEK. Där finns
            förslag om att regionala utvecklingsbidrag, som svarar mot dagens
            lokaliseringsbidrag och utvecklingsbidrag, skall kunna utgå med
            150 000 kr respektive 100 000 kr per nytt jobb i stödområde 1
            respektive 2. Dagens nivåer för lokaliseringsbidrag är 550 000
            kr respektive
          </note>
          <note>
            400 000 kr.
          </note>
          <note>
            Den föreslagna nivån innebär de facto en reducering till en fjärdedel
            från gällande tillämpningar. Det här innebär att det kommer att
            bli nästintill omöjligt att komma upp till de stödnivåer som riksdagen
            har beslutat om, nämligen 35 % i stödområde 1 och 20 %
          </note>
          <note>
            i stödområde 2. Kapitalintensiva investeringar kommer därför
            att bli svåra att klara av, inte minst i de perifera delarna av
            landet. Jag förutsätter att det här förslaget inte blir verklighet
            utan att det kommer att revideras, för det här är någonting som
            går rakt emot riksdagens beslut.
          </note>
          <note>
            Herr talman! Jag vill också beröra de olika stöd inom EU:s strukturprogram
            som vi har att hantera.
          </note>
          <note>
            Utöver det nationella stöden har vi alltså stöd inom målområde
            2, 3, 4, 5a, 5b och 6 samt Interreg och
          </note>
          <note>
            Leader. Alla dessa områden har beslutsgrupper som utgör egna
            myndigheter. Därtill kommer övervakningskommittéer för de olika
            beslutsgrupperna. Det är alltså en mycket omfattande byråkrati
            runt alla dessa grupper.
          </note>
          <note>
            Jag hörde i går från målområde 6 att man där hade haft revisionsbesök
            från NUTEK, från Riksrevisionsverket och från DG 16, dvs. enheten
            från EU. Nu skulle man också få besök från Europeiska revisionskontoret.
            Förutom övervakningskommittéerna handlar det alltså om fyra olika
            revisionsinstanser!
          </note>
          <note>
            Man skall också komma ihåg att för att få ut pengar skall NUTEK
            kontrollera beslut av den regionala fonden, AMS, den sociala fonden
            och Naturvårdsverkets miljöfond. Det är bestämmelser som vi har
            antagit här i Sverige. All denna byråkrati runt EU:s olika fonder
            är enligt mitt förmenande totalt fel. Hanteringen är en koloss
            på lerfötter. Det är risk att alla goda projekt kvävs innan de
            kommer igenom beslutskvarnen. Jag hoppas och förutsätter att regeringen
            skyndsamt och kraftfullt agerar för att förenkla den här hanteringen.
            Det bästa vore om man kunde bryta ned så mycket som möjligt till
            länsnivå.
          </note>
          <note>
            Herr talman! När det gäller olika reservationer står jag bakom
            dem som Centern finns med på i detta betänkande, men jag nöjer
            mig med att yrka bifall till nr 2 och 7.
          </note>
          <note type="speaker">
            Anf. 195 PATRIK NORINDER (m) replik:
          </note>
          <note>
            Herr talman! Moratorium, säger Kjell Ericsson angående en parlamentarisk
            utredning. Som jag uppfattar Kjell Ericsson är anledningen till
            att Centern inte vill gå med på en utredning i det här stadiet
            att man vill avvakta REKO-STAT-utredningen. Det reser en del frågor.
            Är resultatet av den utredningen enligt
          </note>
          <note>
            Centern avgörande för om det skall bli ytterligare utredningar?
            Om nu Centern anser att det skall bli en parlamentarisk utredning,
            kommer Centern då att ta ett utskottsinitiativ eller något liknande
            under våren?
          </note>
          <note>
            När avser man i så fall att göra det?
          </note>
          <note>
            Småföretagarnas vän, säger Kjell Ericsson. Så länge samarbetet
            pågår med socialdemokratin får ni nog finna er i att ha en mycket
            låg trovärdighet vad gäller företagsamhet och småföretagsamhet.
            Med de uppgörelser ni har träffat med Socialdemokraterna finns
            inte den trovärdigheten längre.
          </note>
          <note type="speaker">
            Anf. 196 KJELL ERICSSON (c) replik:
          </note>
          <note>
            Herr talman! Först frågan om utredning. Som jag sade avvaktar
            vi REKO-STAT-utredningen. Den skall se över de olika konsekvenserna
            av vad som hänt med olika statliga verksamheter. Jag tycker att
            det är en mycket viktig utredning. Det har pågått regionaliseringar
            och förändringar av statliga verksamheter under en lång tid, och
            ingen vet egentligen hur det här ser ut nu. Man förlorar också
            viktiga arbetsplatser på olika ställen i landet. Därför är den
            här utredningen mycket viktig. Vi får se vad den leder till.
          </note>
          <note>
            Jag vill inte utesluta att det kan bli fråga om ytterligare utredningar.
            Jag tror också att det kanske kan bli aktuellt med en parlamentarisk
            utredning när allt detta är klart. Som jag sade i mitt anförande
            är det, inte minst när det gäller olika EU-strukturfonder och
            annat, krångligt och rörigt. Det är svårt att se helheten. Därför
            tror jag att man måste komma till en utredning i ett senare skede.
            Men för dagen avvaktar vi alltså REKO-STAT-utredningen.
          </note>
          <note>
            När det gäller småföretagen vill jag hävda att vi har värnat
            dem hela tiden. Jag gjorde det under den borgerliga regeringen
            och jag har gjort det nu. Dessutom har jag varit med om saneringen
            av ekonomin, och den har varit nödvändig. Vi var inte med på återställarna
            hösten 1994. Men därefter har vi varit med och återställt återställarna.
            Vi har fått tillbaka kvittningsrätten, sänkning av arbetsgivaravgifterna,
            lindring av dubbelbeskattningen, framtagande av småföretagarstöd,
            osv. Det är en rad åtgärder som förbättrar för småföretagen. Det
            gör att jag hävdar att vi kommer att föra småföretagens talan
            också i fortsättningen.
          </note>
          <note type="speaker">
            Anf. 197 PATRIK NORINDER (m) replik:
          </note>
          <note>
            Herr talman! Krånglet med EU, Kjell Ericsson, är en av orsakerna
            till att vi vill ha en parlamentarisk utredning. Det är litet
            svårt att förstå varför ni blockerar detta, när Kjell Ericsson
            själv inser att det behövs en ny typ av regionalpolitik och att
            vi inte kan fortsätta i de gamla spåren, som vi har gjort hela
            tiden. Kjell
          </note>
          <note>
            Ericsson har själv tagit upp hur obalansen har förstärkts.
          </note>
          <note>
            REKO-STAT är förvisso en viktig utredning, det vill jag inte
            ifrågasätta. Men vad är det som utesluter att vi sätter i gång
            en parlamentarisk utredning? Jag förväntar mig att Centern inom
            en snar framtid tar ett initiativ. Alla andra oppositionspartier
            har önskat denna parlamentariska utredning, det är Centern som
            blockerar detta.
          </note>
          <note>
            Värnet av småföretagarna, ja, är den förlängda arbetsgivarperioden
            att värna om småföretagarna, Kjell
          </note>
          <note>
            Ericsson? Det är just småföretagarna som råkar mest illa ut.
            Om Kjell Ericsson anser att tidigarelagda momsperioder är att
            värna om småföretagarna har vi olika synsätt vad gäller företagsamhet.
            Jag har respekt för Centerns tidigare period, när vi regerade
            tillsammans. Då hade man den profilen. I dag har man inte en småföretagarvänlig
            profil. Trovärdigheten är mycket låg vad gäller Centern och företagsamheten.
          </note>
          <note type="speaker">
            Anf. 198 KJELL ERICSSON (c) replik:
          </note>
          <note>
            Herr talman! Än en gång vill jag när det gäller den här utredningen
            säga att vi inte blockerar några utredningar. Men jag tycker att
            man skall ha respekt för sådana som pågår och se vart de leder.
            Skall man börja en utredning innan den pågående har avslutats,
            vart leder det? Vilka direktiv ger man i det läget?
          </note>
          <note>
            Skall man ha en utredning måste det bli fråga om en helhetssyn.
            Då kan det vara bra att ha den här utredningen i botten. Det här
            är ingen blockering, jag bara förklarar varför vi har gjort så
            här. Det är av respekt för de utredningar som pågår.
          </note>
          <note>
            Än en gång tillbaka till småföretagen. Det som man försöker glömma
            bort är att det var en kris i den svenska ekonomin, där kronkursen
            sjönk och räntan steg, mycket katastrofalt, inte minst för småföretagen.
          </note>
          <note>
            Då måste någon ta ansvaret för att komma till rätta med detta.
            Det har vi gjort. Det är klart att i ett saneringspaket på 126-127
            miljarder finns det ingredienser som inte är speciellt smakfulla.
            Det skall medges.
          </note>
          <note>
            Men vi har gjort det här, och vi kommer hela tiden att förbättra
            förutsättningarna. Det har vi gjort. Vi har återställt återställarna,
            t.ex. kvittningsrätten, arbetsgivaravgifterna, lindring av dubbelbeskattningen,
            förbättring av arbetsrätten osv. Så kommer vi att fortsätta i
            den takt som ekonomin medger. Vi har tagit ansvar.
          </note>
          <note>
            De sänkta räntorna, från 13 % till i vissa fall 5-6 %, tror jag
            i det här fallet hjälper småföretagarna mycket mer än många andra
            saker. I det fallet tycker jag att vi har gjort en insats.
          </note>
          <note type="speaker">
            Anf. 199 SIGGE GODIN (fp):
          </note>
          <note>
            Herr talman! Målet för regionalpolitiken måste vara att öka den
            enskildes möjligheter att fritt välja arbete och bostadsort. Politiska
            insatser kan i begränsad omfattning utjämna levnadsvillkoren mellan
            olika delar av landet. I stället bör regionalpolitiken utformas
            så att olika bygders och regioners unika förutsättningar att skapa
            goda levnadsvillkor tas till vara.
          </note>
          <note>
            Folkpartiet har under ett drygt decennium varit pådrivande för
            en allmän förändring av regionalpolitiken. Den tidigare lokaliseringspolitiken
            skulle åstadkommas genom att centralbyråkrater identifierade vilka
            investeringar som var nödvändiga och såg till att dessa förlades
            till drabbade regioner.
          </note>
          <note>
            Folkpartiet har länge förespråkat en mobiliseringspolitik som
            uppnås genom satsningar på kreativa människor och deras förmåga
            till skapande. Varje region har sina styrkor, sina unika möjligheter.
            Dessa kan endast tas till vara genom lokala initiativ. Tyngdpunkten
            i regionalpolitiken måste ligga i decentralisering, nyetableringar,
            småföretag och lokal samverkan. Utvecklingen måste byggas underifrån.
          </note>
          <note>
            Mobiliseringen av dessa lokala resurser kan inte kommenderas
            fram genom politiska beslut. Men politiken kan på olika sätt stödja,
            underlätta och stimulera utvecklingen. Områden som i vid mening
            inte räknas till regionalpolitiken blir allt viktigare.
          </note>
          <note>
            Skapande förutsätter kontakter och utbyte, därför är goda kommunikationer
            viktiga. Utbildning och forskning, liksom ett vitalt kulturutbud
            blir också allt viktigare. En politik som underlättar små- och
            nyföretagande blir av central betydelse.
          </note>
          <note>
            Regionalpolitiska insatser blir verkningslösa om regeringen inte
            förmår att skapa goda betingelser för företagande och företagare.
            I dag hotas därför den regionala utvecklingen av regeringens brist
            på insikt om förutsättningar för livskraftiga småföretag. Om riskkapital
            dubbelbeskattas, om extra arbetsinsatser drabbas av hög marginalskatt,
            och om arbetsmarknaden görs inflexibel genom föråldrade regleringar
            hotas utvecklingen i våra glesbygder. I dag handlar det mer om
            avveckling än utveckling, och vilka drabbar detta? Jo, de mest
            utsatta delarna av vårt land.
          </note>
          <note>
            När initiativkraftiga människor satsar själva eller tillsammans,
            då sker en utveckling. Mycket av den mänskliga kraften finns på
            landsbygden. I små kommuner där förutsättningarna anses obefintliga
            startar ofta en positiv process. Denna vitalitet och växtkraft
            är en tillgång för vårt samhälle. Jag skulle vilja uppmana regeringens
            företrädare att ta till vara den utvecklingen.
          </note>
          <note>
            Landsbygden skall inte bara bevaras. Det gäller också att utnyttja
            den stora potential som vår landsbygd besitter. Det gäller att
            nå en balanserad utveckling där storstadsområdena avlastas och
            där landsbygdens fina miljö utnyttjas för tillväxt. Landsbygden
            erbjuder värdefulla resurser, passande infrastruktur och aktiva
            människor. Ett nyskapande sker i dag där landsbygden går i täten
            i fråga om demokratiutveckling, företagande, kultursatsningar
            och servicelösningar.
          </note>
          <note>
            Herr talman! Den hårda konkurrensen på exportmarknaden, inte
            minst för de små företagen, ställer höga utbildningskrav på de
            anställda. Människor kommer i framtiden att behöva komplettera
            sin utbildning flera gånger under sin livstid.
          </note>
          <note>
            För glesbygden är det då viktigt att det finns en god distansutbildning
            att tillgå. Jag vill här ta ett exempel. Statens skola för vuxna
            i Härnösand har en mycket god fungerande distansutbildning över
            hela landet. Såväl i Norrlands glesbygder som i Stockholms skärgård,
            som i storstaden som ute i olika delar av landsbygden. Överallt
            där kompetens behöver byggas upp, där finns SSVH. Genom SSVH och
            andra distansutbildare kan kompetensen höjas och behörighet för
            högskolestudier läsas in. Distansutbildningen måste också tillåtas
            att utvecklas för alla dem som behöver den och inte kvävas av
            regeringsbyråkrater som lägger fram budgetförslag utan att de
            har förstått det verkliga förhållandet.
          </note>
          <note>
            Herr talman! Folkpartiet har pekat på den utveckling som väntas
            ske i vårt land genom EU-
          </note>
          <note>
            medlemskapet. Strukturfondsmedlen har skapat tillgång till utvecklingsmedel
            som fördelas i ett antal målområden i landet. Den utvecklingen
            är utmärkt och kommer att ge god effekt. Men organiserandet av
            målområdena får inte innebära - som Kjell Ericsson här sade -
            att byråkrati och krångel frodas, och inte heller att målområden
            skapas som inte tar hänsyn till de kulturella olikheterna runt
            om i Sverige.
          </note>
          <note>
            EU-medlen har också inneburit att exempelvis kustkommuner sammantaget
            fått en större del av de samlade stödmedlen än de mest utsatta
            delarna av vårt land, och så var det väl inte tänkt.
          </note>
          <note>
            Den översyn av företagsstöden som genomförts visar att fortsatta
            analyser är nödvändiga för flera av stöden. Transportstödet fungerar
            inte bra. En översyn skulle innebära att småföretagen, som har
            de största behoven av stöd, får en större del av kakan, samtidigt
            som samtliga transportmedel måste få del av transportstödet. Det
            viktiga måste vara att transporterna är effektiva och miljövänliga
            och ger företagen snabba och effektiva transporter.
          </note>
          <note>
            Systemet med de tillfälliga stödområdena måste ses över. Det
            är inte rimligt att en bygd tillåts att tillhöra tillfälligt stödområde
            i bortemot tio år. Samtidigt har EU:s stödområden inneburit att
            de regionala stöden fått en större geografisk spridning och därmed
            tunnats ut till nackdel för landets mest utsatta delar.
          </note>
          <note>
            Inte minst skärgårdarnas inplacering i stödområdet bör bli föremål
            för analys.
          </note>
          <note>
            Den s.k. REKO-STAT-utredningen som väntas avlämna sitt betänkande
            i februari 1997 behandlar effekterna av den stora regionalpolitiken.
            Vad sker i statens verk och styrelser? Jo, deras ambitioner till
            centralisering och effektivisering gör att man inte tar hänsyn
            till de samhällsekonomiska och regionalpolitiska effekterna. Servicen
            i glesbygdslänen dras undan, och därmed försämras servicen till
            näringsliv och kommuner. Länsstyrelsernas påpekanden nonchaleras
            helt enkelt. Det finns ett stort samband mellan den
          </note>
          <note>
            "stora" och den "lilla" regionalpolitiken. Utan en god infrastruktur
            och god service uteblir nyföretagandet, människor tvingas flytta
            och glesbygden utarmas.
          </note>
          <note>
            Herr talman! I reservation 11 begär den samlade oppositionen,
            om jag nu får säga så, en parlamentarisk regionalpolitisk utredning.
            Sambandet mellan den
          </note>
          <note>
            "lilla" och den "stora" regionalpolitiken, stödområdesindelningen
            och utspädningen av de regionalpolitiska stöden, de statliga verkens
            och myndigheternas ansvar samt transportstödets behov av översyn
            är skäl nog att tillsätta en ny regionalpolitisk utredning som
            tar ett samlat grepp och ger stadga och samverkan mellan den "stora"
            och den "lilla" regionalpolitiken.
          </note>
          <note>
            Detta bör enligt Folkpartiets uppfattning ske efter det att REKO-STAT-utredningen
            har lämnat sitt betänkande i februari.
          </note>
          <note>
            Herr talman! Jag noterar med stort intresse när jag läser betänkandet
            att såväl Socialdemokraterna som
          </note>
          <note>
            Centern i utskottet egentligen vill ha en parlamentarisk utredning.
            Då vill jag ställa frågan till utskottets företrädare och till
            Kjell Ericsson: Varför smyger ni i buskarna med detta krav? Det
            kostar inga pengar.
          </note>
          <note>
            Utredningen är nödvändig för att bringa ordning och reda i de
            regionalpolitiska arsenalerna så att statens begränsade medel
            används på effektivast möjliga sätt.
          </note>
          <note>
            Varför är ni så rädda att ge regeringen till känna vad vi alla
            önskar oss? Tycker Berit Andnor att allt är bra som det är?
          </note>
          <note>
            Herr talman! Folkpartiet kräver att noggranna konsekvensanalyser
            görs innan statlig verksamhet dras bort. Omstrukturering av statlig
            verksamhet -
          </note>
          <note>
            några exempel är post, tingsrätt, kronofogdemyndighet, polisverksamhet,
            m.m. - är viktig för servicen.
          </note>
          <note>
            Försvinner vitala delar av den statliga servicen i glesbygderna
            försvinner exempelvis också advokater, jurister och andra nyckelpersoner
            som behövs för den privata näringen. Att förstöra väl fungerande
            statlig service ute i länen leder till färre jobb och inte till
            fler jobb.
          </note>
          <note>
            Herr talman! Enligt vår uppfattning måste alla vägar prövas för
            att vända den negativa sysselsättningsutvecklingen för kvinnor
            i stödområdet. Arbetet för jämställdheten bör drivas utifrån kvinnors
            villkor i samhället. Saknas utkomst i form av intressanta jobb
            och goda möjligheter till eget företagande för kvinnorna avfolkas
            glesbygden. Då behövs inte längre några statliga insatser. Det
            är därför viktigt att jämställdhetsarbetet bedrivs så, att lika
            förutsättningar skapas för både kvinnor och män.
          </note>
          <note>
            I reservation 2 tar Folkpartiet tillsammans med
          </note>
          <note>
            Centern, Miljöpartiet och Vänsterpartiet upp frågan om resurscentrum
            för kvinnor. I dag finns ett sådant i alla län i någon form. Men
            problemet är att endast
          </note>
          <note>
            3 % av länens medel för projektverksamhet har använts för ändamålet.
            Det är viktigt att ett tillsynsorgan mycket noga följer upp hur
            länsstyrelserna fördelar medlen så att resurscentrum eller utvecklingen
            av kvinnligt företagande och sysselsättning får den prioritering
            som riksdagen avser. Denna åtgärd är viktigare än att avsätta
            medel till någon ny central myndighet. Min fråga till Berit Andnor
            är: Vad avser regeringen göra för att dessa resurscentrum för
            kvinnor skall bli den resurs som riksdagen har avsett?
          </note>
          <note>
            Herr talman! De utredningar som gjorts beträffande skärgårdens
            utveckling har inte inneburit några förslag från regeringens sida.
            För att en fortsatt positiv utveckling av skärgården skall ske
            krävs statliga insatser, inte minst gäller detta samhällsservicen
            och kommunikationerna. Det är inte alltid avståndet som är problemet.
            I skärgårdarna handlar det mera om att befolkningen på öarna också
            behöver rimliga kommunikationer året runt, även om de inte har
            stora avstånd till fastlandet. Det spirande företagandet i våra
            skärgårdar måste ges bättre förutsättningar. I dag motverkas utvecklingen
            i skärgården genom regeringens orimliga beskattning. Fastighetsskattens
            effekter tar död på en positiv utveckling, och inte minst förlängningen
            av sjuklöneperioden.
          </note>
          <note>
            Folkpartiet finner det välmotiverat att Sverige inför den nya
            programperioden för EU:s strukturfonder verkar för ett vidgat
            skärgårdsbegrepp. Såväl fastlandsremsan i typiska skärgårdsområden
            som öar, med eller utan broförbindelse, bör innefattas.
          </note>
          <note>
            Herr talman! Småföretagandet kräver statliga regler och stödformer
            som är begripliga. Folkpartiet har försökt att beskriva de villkor
            som ger tillväxt och utveckling även i glesbygden. Men detta kräver
            också att såväl den lilla som den stora regionalpolitiken drar
            åt samma håll, att skatter och villkor för företagande är rimliga
            och att stödformer, målområden och stödområden är begripliga.
          </note>
          <note>
            Regionalpolitiken ger inte de förutsättningar som krävs för en
            utveckling av Sveriges mest utsatta områden. Varför medverkar
            inte Socialdemokraterna och
          </note>
          <note>
            Centern till en samlad översyn av alla de regionalpolitiska stödformerna,
            för en bättre måluppfyllelse och en samlad översyn av hur EU:s
            målområden förhåller sig till den inhemska regionalpolitiken?
            Inte minst viktigt är sambandet mellan den "stora" och den
          </note>
          <note>
            "lilla" regionalpolitiken.
          </note>
          <note>
            Med detta, herr talman, vill jag yrka bifall till reservationerna
            5 och 11.
          </note>
          <note type="speaker">
            Anf. 200 KJELL ERICSSON (c) replik:
          </note>
          <note>
            Herr talman! Sigge Godin säger många kloka saker om regionalpolitiken.
            Vi har under årens lopp jobbat mycket med regionalpolitiken. Men
            han säger att jag smyger i buskarna i frågan. Det vet han att
            jag aldrig har gjort, och jag kommer inte heller att göra det.
            Jag har förklarat för Patrik Norinder varför vi avvaktar med utredningen.
            Vi vill gärna se den pågående utredningen färdig först. Man skall
            ha respekt för de utredningar som tillsätts, så att de inte bara
            körs över. Jag utesluter inte att det kommer att tillsättas en
            utredning därefter. Men först vill vi se nuvarande utrednings
            resultat. Det är därför vi vill avvakta med att tillsätta en ny
            utredning.
          </note>
          <note type="speaker">
            Anf. 201 SIGGE GODIN (fp) replik:
          </note>
          <note>
            Herr talman! Visst, det är riktigt, Kjell Eriksson, att REKO-STAT-utredningen
            skall få fullgöra sitt arbete. Men Kjell Ericsson, jag och alla
            som lyssnar här i kammaren vet ju att statens kvarnar mal ganska
            långsamt. Snart är det jul och nyår, och då är det inte mycket
            mer än en dryg månad fram till den 1 februari.
          </note>
          <note>
            Utredningen skall sedan lämna sitt förslag. Därför finns det
            alla skäl för att här bestämma oss för att en översyn av hela
            regionalpolitiken behöver göras. Vi kan inte låta pengar och regler
            flöda fritt utan att ha något riktigt regelsystem som tar vara
            på de få medel som vi har och som vi så väl behöver.
          </note>
          <note>
            Jag begriper inte varför ni hela tiden håller med oss opponenter
            men ändå konstaterar att vi behöver avvakta för att veta om vi
            skall ha en utredning.
          </note>
          <note>
            Jag beklagar, herr talman, att vi återigen skall behöva en regionalpolitisk
            utredning. Men tyvärr förhåller det sig på det sättet i vårt land
            att det är nödvändigt.
          </note>
          <note type="speaker">
            Anf. 202 KJELL ERICSSON (c) replik:
          </note>
          <note>
            Herr talman! Om man skall tillsätta en utredning, skall man veta
            vad den skall innehålla, och den skall ha direktiv. Innan vi vet
            vad den ena utredningen innehåller och vad den kommer fram till,
            kan vi inte tillsätta någon ny utredning. Detta är min förklaring.
          </note>
          <note>
            Men jag återkommer gärna i frågan.
          </note>
          <note type="speaker">
            Anf. 203 SIGGE GODIN (fp) replik:
          </note>
          <note>
            Herr talman! Det är inte riktigt sant, Kjell Ericsson, att vi
            inte vet vad utredningen innehåller. Jag har nyligen fått beskrivet
            av huvudsekreteraren i utredningen vad de jobbar med. Det är en
            mycket begränsad del av hela det system som regionalpolitiken
            bygger på. Allt det andra behöver också vägas samman.
          </note>
          <note>
            Jag tycker inte att det är rätt att stå här i kammaren och i
            stort sett säga: Låt det rulla vidare. Låt pengarna gå till de
            områden som inte är mest utsatta i vårt land.
          </note>
          <note>
            Det är ju till de mest utsatta områden som vi skall använda medlen.
            I dag får kustområdena mer pengar än inlandet. Transportstöden
            går huvudsakligen till storföretagen, medan småföretagen inte
            får den andel av stödet som är nödvändig för att de skall kunna
            expandera och exportera sin tillverkning. Det finns massor med
            saker som behöver göras.
          </note>
          <note>
            Min fråga till Kjell Ericsson är: Är ni beredda att tillsammans
            med oss ta ett initiativ i februari eller mars, när vi har sett
            REKO-STAT-utredningens resultat? Då kan ni avgöra om ni vill ta
            ett sådant initiativ eller inte. Det viktiga är att vi får ett
            besked.
          </note>
          <note type="speaker">
            Anf. 204 HANS ANDERSSON (v):
          </note>
          <note>
            Herr talman! Det känns som en dyster och väldigt gubbig debatt.
            Det blir inte bättre för att jag går upp i debatten, men sedan
            kommer ju Berit Andnor. Det är litet gubbigt i regionalpolitiken,
            om man ser på hur stöden fördelas. Det är mycket gubbar som får
            stöden.
          </note>
          <note>
            Men om man ser på utvecklingskraften i glesbygden, där det händer
            någonting och där litet initiativ tas, är det kvinnorna som är
            vid rodret. Det tycker jag är bra.
          </note>
          <note>
            De regionalpolitiska målen har vi varit ganska överens om. Resultatet
            är vi egentligen också överens om. Det noteras i utskottsbetänkandet
            att obalanserna har ökat. Jag tycker inte att man skall skylla
            på varandra på det litet trista sätt som Moderaterna och
          </note>
          <note>
            Centern råkar in i: Det var ni som var dumma när det gäller arbetsrätten.
            Det handlar inte om det, och det vet ni. Det är fråga om mycket
            djupgående processer, som handlar om näringsstruktur, avstånd,
            utbildningsnivåer, befolkningsströmmar, demografi osv. Jag tror
            att dessa frågor kräver litet mer seriös hantering än att ta några
            små politikområden och peta på varandra i partipolitiskt syfte.
          </note>
          <note>
            Jag skall använda mig av några myndighetstexter, som jag tycker
            är ganska bra. Vi använder dem alldeles för litet. Låt mig säga
            att jag ofta är kritisk mot utskottsbehandlingen, och det är jag
            även den här gången.
          </note>
          <note>
            NUTEK har lämnat sin stora rapport, 1996 års rapport om den regionala
            utvecklingen i Sverige. Den innehåller könsstatistik, åldersstatistik,
            branschstruktur, befolkningsströmmar osv. Analysen av vad som
            faktiskt händer är mycket intressant, men den ligger inte till
            grund för utskottets diskussioner. Jag tror att väldigt många
            inte ens har läst den, vilket är beklagansvärt. Vi måste utnyttja
            forskningsmaterial och myndigheternas rapporter när de håller
            hög kvalitet, och det tycker jag att NUTEK:s rapport gör i det
            här fallet.
          </note>
          <note>
            Jag skall läsa ett stycke ur NUTEK:s fördjupade anslagsframställan,
            bilaga 4. Angående sparplaner och saneringsplaner, som Socialdemokraterna
            och
          </note>
          <note>
            Centern har excellerat i beslutet, lyder texten: Beroende på
            länens ålderssammansättning, arbetslöshet och näringlivsstruktur
            skiftar effekterna på kort sikt av en budgetsanering mellan län.
            Av figur 9 framgår att det till största delen är de regionalpolitiskt
            prioriterade områdena som kommer att drabbas av betydande förluster
            av inkomster och sysselsättning med nu gällande förslag.
          </note>
          <note>
            Här avses det budgetförslag som vi just har läst igenom.
          </note>
          <note>
            Jag läser vidare: Studerar man de totala besparingarna per län,
            så kan man konstatera att Norrlandslänen tillsammans med Värmlands,
            Gotlands och
          </note>
          <note>
            Örebro län drabbas av besparingarna i högre grad än övriga landet.
          </note>
          <note>
            Slutsatserna av ett kapitel om avregleringarna är:
          </note>
          <note>
            Sammantaget är det rimligt att anta att de potentiella vinsterna
            av avregleringarna främst skall tillfalla konsumenterna i landets
            mer tättbefolkade områden.
          </note>
          <note>
            Detta visar att den vanliga politiken, den som handlar om ekonomisk
            politik, skattepolitik, transfereringspolitik, arbetsmarknadspolitik,
            näringspolitik, högskolepolitik, SJ, Banverket är sådant som egentligen
            avgör vad som kommer att hända i de olika regionerna.
          </note>
          <note>
            Arbetsmarknadsstyrelsen kom med en alldeles färsk rapport den
            13 november, där man har tittat på arbetsmarknadens regionala
            effekter. Jag skall även läsa litet av vad som står där: Tunga
            industrilän har drabbats hårt av strukturella förändringar under
            1990-
          </note>
          <note>
            talet. Skogslänen har tappat mark mot övriga delar av landet.
            Hösten 1996 uppgick arbetslösheten, inkl personer i arbetsmarknadspolitiska
            åtgärder, dvs obalanstalet, till 17 % av arbetskraften i skogslänen,
          </note>
          <note>
            12 % i storstadslänen, 9 % i Stockholm och Norrbotten 21,2 %.
            I olika kommuner är situationen än värre.
          </note>
          <note>
            Jag läser vidare: Kännetecknande för skogslänen är att den offentliga
            sektorn utgör den största näringen. Offentliga sektorn omfattar
            nära 40 % av näringsverksamheten i skogslänen. Störst andelar
            finns det i
          </note>
          <note>
            Västerbottens och Norrbottens län, 42 % resp. 41 %.
          </note>
          <note>
            Neddragningar inom offentlig sektor märks nu i glesbygden. Neddragningen
            i den offentliga sektorn har slagit igenom allt tydligare i flera
            län, t.ex. Jämtlands,
          </note>
          <note>
            Västerbottens och Norrbottens län. Minskningen av sysselsättningen
            inom offentlig sektor kan leda till en mycket kärv arbetsmarknad
            särskilt för kvinnor i glesbygdslänen, där alternativ sysselsättning
            ofta saknas.
          </note>
          <note>
            Jag tycker att detta är intressanta synpunkter från objektiva
            myndigheter som noterar strukturförändringar som sker och obalanser
            som uppstår. Det är just sådana obalanser som Vänsterpartiet har
            pekat på i den ganska korta motion som vi har lämnat in om regionalpolitiken.
            Den är kort eftersom vi ser att det är mycket turbulent inom hela
            området.
          </note>
          <note>
            Vi har en kombination, ibland en kollision, mellan
          </note>
          <note>
            EU:s strukturfonder och vår svenska, nationella regionalpolitik.
            Vi har neddragningar och bantningar inom den offentliga sektorn
            som har helt olika regionala effekter beroende på vilken del av
            Sverige vi ser på. Vi har ändringarna i transfereringssystemen,
            förtidspensionerna. Vi har de ändringar vi just har genomfört
            när det gäller systemet med skatteutjämning mellan kommuner. Vi
            har avregleringarna, som berör väldigt mycket av infrastruktur.
            Det handlar om Telia, det handlar om Posten, det handlar om elmarknaden.
          </note>
          <note>
            Det handlar om väldigt mycket sådant. Det handlar om transportsektorn.
          </note>
          <note>
            Var och en av som bor i glesbygden känner ju det här. Vi ser
            att det är krafter som drar. Inte ens en statlig regional myndighet
            som länsstyrelsen har något som helst grepp om frågan. Övriga
            statliga organ är organiserade på ett helt annat sätt. De bryter
            upp i helt andra regioner än länsstyrelsen, som vi har ett statligt
            ansvar för.
          </note>
          <note>
            Företagsstöden är gamla, tycker jag. De är passiva. Jag har länge
            talat mot dem. Tyvärr har det kommit nya stöd nu inom EU, så att
            bidragsknarkandet har blivit ännu värre. Har man att göra med
            glesbygdsbor - inte minst från socialdemokratin och
          </note>
          <note>
            Centern - är det ibland jobbigt med knarkandet av sådana bidrag.
          </note>
          <note>
            Det är farligt. Det blir bara driftsstöd. Jag vill tala för utvecklingsinriktade
            insatser där man bygger upp nätverk mellan företag, där man höjer
            kompetens- och tekniknivån i företag och kopplar upp sig mot regionala
            högskolor. Det handlar också om kombinationsverksamhet, om turism
            och om verksamheter som förädlar vad naturen ger i respektive
            område.
          </note>
          <note>
            Distansutbildning och distansarbete är också viktigt, liksom
            att utnyttja IT. Det finns många vägar att gå om det bara finns
            idéer och om dessa får rätt stimulans. Det här att putta ut en
            miljon kronor här och hundra tusen kronor där för att köpa en
            maskin i en kommun eller ett stödområdet, det tror jag inte mycket
            på.
          </note>
          <note>
            Det där med att sätta ned socialavgifter har utretts tio gånger
            tror jag, och det är samma negativa effekt varenda gång. Transportstödet
            har också sina bekymmer, men det är trots allt ett stöd som direkt
            skall kompensera för långa avstånd. Sedan kan man diskutera vilka
            företag som får det och under vilka omständigheter.
          </note>
          <note>
            Vi har flera gånger yrkat på rejäla neddragningar av det passiva
            företagsstödet och det passiva regionalpolitiska stödet. Vi har
            försökt växla det i förhållande till utvecklingsinriktade fonderingar
            där länens politiska system tillsammans med näringslivet skulle
            få styra länens utveckling mot framtidssinvesteringar.
          </note>
          <note>
            Det kunde just handla om det som Patrik Norinder pratade om,
            exempelvis materialteknik i Bergslagen.
          </note>
          <note>
            Det är mycket intressant. Det finns god infrastruktur för det
            i kraft av kompetens, exportinriktade företag och kvalificerad
            forskning inom ett befintligt näringsliv. Det finns massor av
            duktiga mindre företag som kan starta en nischproduktion, finnas
            med i ett bredare nätverk och ta sig ut på marknader som de aldrig
            själva hade kunnat ta sig ut på.
          </note>
          <note>
            Jag tror också, och det har vi i Vänstern drivit ett antal år
            - vi kanske inte gjorde det för 20 år sedan, men vi har gjort
            det nu i 5-6 år - att det är viktigt med landsbygdsutveckling
            i form av företagsamhet.
          </note>
          <note>
            Det får gärna vara företagsamhet av just kombinationsnatur. Det
            är ofta så det blir ute i glesbygden och i skogslänen.
          </note>
          <note>
            Med tanke på allt som jag har talat om, och med tanke på allt
            som har hänt och som har lett till det som avspeglades i synpunkterna
            från AMS och NUTEK, krävs det nya riktlinjer, en ny inriktning
            för regionalpolitiken. Det är det första yrkande jag tänker göra.
          </note>
          <note>
            Det gäller vår reservation 1, om en ny inriktning av regionalpolitiken.
            Den bygger just på det resonemang jag har fört.
          </note>
          <note>
            Frågan om resurscentrum för kvinnor och var det skall placeras
            är inte alldeles enkel. Det ligger under
          </note>
          <note>
            NUTEK i dag, och det medför betydande nackdelar.
          </note>
          <note>
            Det finns skäl att det kvinnliga resurscentrumet inte skall vara
            så hårt kopplat till företagsamhet. Vi har därför stött den reservation
            som går ut på att man bör ha det direkt under Arbetsmarknadsdepartementet.
          </note>
          <note>
            Man bör alltså frigöra det från det direkta företagsstödet.
          </note>
          <note>
            Jag tog upp frågan om infrastrukturen och avregleringen. Luftfartsområdet
            är viktigt. Vi har i motionen och i reservation 4, som jag yrkar
            bifall till, sagt att vi måste finna former för att utjämna kostnader.
            Vi måste hitta finansieringsformer så att vi över hela landet
            kan ha en infrastruktur som fungerar vare sig det gäller telefoni,
            post, luftfart eller tåg.
          </note>
          <note>
            Vattenkraftsproduktionen är en gammal klassiker som i alla fall
            Centern och Vänsterpartiet fortfarande hänger kvar vid. Det är
            en liten kort motion som
          </note>
          <note>
            Centerpartiet presterat den här gången. Ibland har vi gjort det,
            och ibland har den blivit något längre. Jag skall inte yrka bifall
            till den men jag står bakom den.
          </note>
          <note>
            Jag tycker att det är mycket viktigt att man kan göra bruk av
            de naturresurser som finns i de regioner som producerar dem, och
            att vi kan få just regionala fonder för att utveckla ett framåtriktat
            näringsliv och en god infrastruktur.
          </note>
          <note>
            Jag nämnde frågan om regionala myndigheter. Vi har ett yrkande
            och en reservation. Jag skall inte yrka på reservationen nu eftersom
            jag vill försöka spara tid för kammaren, men det är väldigt viktigt
            att man kommer till skott när det gäller vilken regional organisering
            vi skall ha av statliga myndigheter.
          </note>
          <note>
            Någon nämnde EU:s strukturfonder. Det är ett träsk med byråkratier
            och medfinansiering. Jag måste säga att jag inte tillhör dem som
            är glada för de här bidragen. Det är ytterligare ett bidragsträsk
            som vi dras in i. Det vore mycket bättre om vi med levande kraft
            kunde klara oss utan detta. Dessutom betalar vi två kronor från
            skattemedel för varje krona vi hämtar tillbaka till Sverige. Det
            är en mycket dålig affär. EU-
          </note>
          <note>
            medlemskapet är ett slags Ebberöds bank. Men så länge fonderna
            finns bör de ju utformas och utnyttjas på ett progressivt sätt
            för att skapa utvecklingskraft i våra utsatta regioner.
          </note>
          <note>
            Det jag har sagt, och en mängd andra omständigheter, talar för
            att vi måste ha översyn. Jag minns med vilken våldsamhet socialdemokraterna
            var överens med mig om att vi var tvungna att ha en parlamentarisk
            utredning när Börje Hörnlund ville ha sin lilla expertutredning.
            Då var det minsann inga problem.
          </note>
          <note>
            Argumenten var goda, och de gäller än i dag. I dag är det t.o.m.
            moderater, folkpartister, kristdemokrater och gud vet vilka mer
            som stöder förslaget, men då är inte socialdemokraterna med. Men
            visst är ni väl det?
          </note>
          <note>
            Kan inte Berit Andnor här komma med ett litet positivt besked?
            Jag yrkar bifall till reservation 11.
          </note>
          <note>
            Några ytterligare reservationer har vi inte. Vi har två särskilda
            yttrande. Ett berör frågan om anslagen och transportstödet. Det
            kan ni läsa själva, jag skall inte gå in på det. Jag vill bara
            nämna att det finns en serie länsmotioner en sådan här gång. Från
            Vänsterpartiets sida finns det några. Det är en som jag har observerat,
            det är den från Norrbotten som talar om ett utvecklingsprogram.
            Man kan säga att Norrbottensmotionen i koncentrat formulerar de
            krav och de problem som finns i skogslänen. Där kan man säga att
          </note>
          <note>
            Norrbotten är ett extremt fall. Det är särskilt stort, särskilt
            glesbefolkat och här särskilt långa avstånd till marknadscentrumen.
            Det programmet är verkligen ett exempel på vad en förnyad regionalpolitik
            skulle kunna innebära. Principfast och icke-populistisk som jag
            är, har jag inte yrkat bifall, och jag har ingen reservation,
            men jag har ett särskilt yttrande som just ger en antydan om hur
            man kan se på utvecklingskraft i enskilda län som en del av en
            omfattande förnyelse av regionalpolitiken.
          </note>
          <note type="speaker">
            Anf. 205 PATRIK NORINDER (m):
          </note>
          <note>
            Herr talman! Ibland har man en känsla av att Hans
          </note>
          <note>
            Anderssons tunga är något snabbare än hans tanke.
          </note>
          <note>
            Det tänkte jag på när han raljerade om det lilla meningsutbyte
            som Kjell Ericsson och jag hade angående företagarnas villkor.
            Hans Andersson säger att det inte handlar om företagsamhet. Men
            det är ju precis det regionalpolitiken handlar om! Den handlar
            om villkoren för företagsamhet i de utsatta regionerna.
          </note>
          <note>
            Jag tror att vi är överens om att den offentliga verksamheten
            inte kan utökas, och med minskad offentlig verksamhet måste utsatta
            regioner ersättas i den privata företagsamheten.
          </note>
          <note>
            Efter sin lilla inredning säger sedan Hans Andersson själv att
            det är skatter, näringspolitik och arbetsmarknadspolitik - och
            jag tänker nog också att arbetsrätten innefattas i det - alltså
            den "stora" regionalpolitiken, som är betydelsefull. Det är klart
            att det är det! Det är ju den som är betydelsefull för företagandets
            villkor i de utsatta regionerna.
          </note>
          <note>
            Hans Anderssons analys sedan delar vi. Det är inte företagsstöd
            som behövs längre. Vi har kanske litet olika infallsvinklar.
          </note>
          <note>
            Hans Andersson och jag landar rätt ofta på samma ståndpunkter.
            Vi ser saker från olika håll, men tycker detsamma. Här tycker
            vi ånyo att företagsstöden är av ondo. Det behövs en ny inriktning.
            Men, Hans Andersson, det är på företagandets villkor som vi får
            regionerna att växa.
          </note>
          <note type="speaker">
            Anf. 206 HANS ANDERSSON (v) replik:
          </note>
          <note>
            Herr talman! Det var en rejäl dödskyss, Patrik
          </note>
          <note>
            Norinder! Och jag som försökte gifta bort mig med
          </note>
          <note>
            Greta i dag.
          </note>
          <note>
            Jo, ibland talar jag så fort att jag inte hinner tänka
          </note>
          <note>
            - dock icke nu. Det är inte i den arbetsrättsliga diskussion
            som nu förs som haken finns när det gäller företagsamhet i glesbygd.
            I stället handlar det väldigt mycket om efterfrågan, om svårigheter
            med transporter och, inte minst, om att det ibland är besvärligt
            med
          </note>
          <note>
            Posten. Ibland är det också bekymmersamt när det gäller Telias
            linjer. Vidare finns det mycket stora kompetensbrister. Därför
            är just sådant som en utbyggnad av regionala högskolor högprioriterat.
            Initiativ som just gäller att bygga upp nätverk och att teknikförädla
            näringslivet handlar det också om.
          </note>
          <note>
            Mot den bakgrunden är det inte så konstigt att vi i
          </note>
          <note>
            Vänsterpartiet och Moderaterna ibland har en gemensam utgångspunkt.
            Vi i Vänsterpartiet trycker mycket starkt på produktionen, på
            den produktiva utvecklingen. Vi kan icke att fördela den välfärd
            som vi är intresserade av att fördela jämlikt och som Patrik
          </note>
          <note>
            Norinder är intresserad av att själv ta hand om - andra får klara
            sig bäst de kan - om vi inte har producerat den.
          </note>
          <note>
            Arbete är grunden för all rikedom och arbetet måste ske någonstans.
            Det måste ske inom ramen för näringslivet och kommunerna. Vi går
            på två ben.
          </note>
          <note>
            Patrik Norinder haltar på ett ben. Det är väl den stora skillnaden.
          </note>
          <note type="speaker">
            Anf. 207 SIGGE GODIN (fp) replik:
          </note>
          <note>
            Herr talman! Jag delar Hans Anderssons analys av situationen.
            Vi har aldrig någonsin haft så mycket pengar till regionalpolitik
            som vi i dag har, men vi hanterar pengarna alldeles fel. Det är
            självklart, Hans
          </note>
          <note>
            Andersson, att stödformerna skall ses över. Och visst skall man
            se om det går att använda medlen mycket effektivare. Men vi kan
            inte bara stå här i denna kammare och varje dag höra att det finns
            ett gigantiskt budgetunderskott. Över huvud taget finns det ju
            inte ett enda område där det inte skall sparas. Vi har alltså
            medel, som sammantaget med de strukturmedel från
          </note>
          <note>
            EU som kommit oss till del, innebär att vi har mera pengar än
            någonsin. Men vi kan inte hantera dem på rätt sätt. Vi måste se
            över de samlade arsenalerna. Jag delar alltså Hans Anderssons
            uppfattning. Det är helt korrekt att göra det. Jag begriper bara
            inte, herr talman, att vi i denna kammare inte kan vara totalt
            överens i den frågan.
          </note>
          <note type="speaker">
            Anf. 208 HANS ANDERSSON (v) replik:
          </note>
          <note>
            Herr talman! Jag är glad över att så många delar min uppfattning.
            Låt oss tillsammans se om det inte går att övertyga de stolta
            representanterna för majoriteten, Berit Andnor och Kjell Ericsson,
            om att det är klokt att slå ihop alla påsar och utnyttja vår gemensamma
            kompetens så att vi kan ta oss vidare när det gäller den viktiga
            uppgiften att utveckla regionerna.
          </note>
          <note type="speaker">
            Anf. 209 BARBRO JOHANSSON (mp):
          </note>
          <note>
            Herr talman! En av de senare rapporterna från Arbetsmarknadsverket
            visar att arbetslösheten ligger på
          </note>
          <note>
            21,2 % i Norrbotten, medan den ligger på 9 % i
          </note>
          <note>
            Stockholm. I Arbetsmarknadsverkets prognoser förutspås att klyftorna
            bara kommer att öka. Vi är på fel väg, tycker vi i Miljöpartiet.
            Det är i detta läge viktigt att satsa på jobb i glesbygden. Man
            skall inte bara koncentrera sig på storstäderna. Vi i Miljöpartiet,
            och säkert fler med oss, tycker verkligen att hela Sverige skall
            leva.
          </note>
          <note>
            Miljöpartiet är det enda parti som går emot när det gäller ersättningen
            för nedsättning av socialavgifter. I
          </note>
          <note>
            vår budget satsar vi 105 miljoner kronor mer än regeringen. Miljöpartiet
            är således emot att ersättningen minskas från 10 till 8 procentenheter.
          </note>
          <note>
            Herr talman! Att företagen i glesbygd måste ha stabila spelregler,
            åtminstone fram till sekelskiftet, är viktigt. Bara för att den
            politiska majoriteten skiftar vid olika mandatperioder skall de
            små och medelstora företagen inte behöva åka bergochdalbana utan
            framförhållning. Speciellt viktigt är att detta kopplas till
          </note>
          <note>
            AMS prognos om ökade klyftor bl.a. mellan norra
          </note>
          <note>
            Sverige och Stockholm. Företagen skall inte inför ett investeringsbeslut
            behöva vara osäkra på vilket stöd de kan räkna med att få, bl.a.
            mot bakgrund av det geografiska läget.
          </note>
          <note>
            Vi i Miljöpartiet anser att en översyn av regionalpolitiken bör
            göras. EU-medlemskapet innebär regionalt stöd. Vi i Miljöpartiet
            menar att det inneburit att stödet inte har varit så effektivt;
            jämfört med om
          </note>
          <note>
            Sverige självt som medlem hade fördelat pengar motsvarande vad
            som gäller för medlemskapet i EU. Det har också inneburit att
            kravet på medfinansiering i många fall har varit svårt att uppfylla
            i och med EU:s statsstödsregler. Åtstramningspolitiken har drabbat
            glesbygden speciellt svårt. Detta är en effekt av anpassningen
            till EMU. Således behövs det en utredning av effekterna av medlemskapet
            i EU och av ett eventuellt EMU-medlemskap, särskilt vad gäller
            glesbygden och dess problem.
          </note>
          <note>
            Herr talman! Det är glädjande, och detta är också ett påpekande
            riktat till regeringen, att nu moderater, folkpartister, vänsterpartister
            och kristdemokrater tillsammans med oss miljöpartister ställer
            upp på kravet om en översyn av regionalpolitiken. Det framför
            vi i en gemensam reservation - naturligtvis många gånger med olika
            infallsvinklar.
          </note>
          <note>
            Jag skall nu säga litet grand om den sjupartimotion som berör
            frågan om resurscentrum för kvinnor.
          </note>
          <note>
            Här har Miljöpartiet en reservation tillsammans med
          </note>
          <note>
            Folkpartiet, Centern och Vänsterpartiet. Vi noterar att regeringen
            skall återkomma i frågan om resurscentrum. Det är viktigt, som
            Sigge Godin påpekade, att medel reserveras för resurscentrum.
          </note>
          <note>
            I det läge som nu råder på arbetsmarknaden, med kvinnors ökade
            arbetslöshet, måste alla vägar prövas för att vända på detta faktum.
            I samtliga län finns nu någon form av resurscentrum, som arbetar
            med att ta till vara kvinnors resurser.
          </note>
          <note>
            I slutet av 80-talet tog Glesbygdsdelegationen initiativ till
            bildandet av en kvinnogrupp, som aktivt har arbetat med byutveckling,
            kvinnofrågor och landsbygdskampanjer - bl.a. kampanjen Hela Sverige
            skall leva.
          </note>
          <note>
            Kvinnokraft tog vid 1992. Strategin var då inriktad på arbetet
            med att regionala resurscentrum skulle bildas. Där skulle information,
            rådgivning och regionalt stöd kunna samlas.
          </note>
          <note>
            I regeringens regionalpolitiska proposition Bygder och regioner
            i utveckling, som presenterades i mars
          </note>
          <note>
            1994, uttalas behovet av ett könsperspektiv i regionalpolitiken.
            Det kan inte få fortsätta som hittills.
          </note>
          <note>
            Endast 3 % av länsstyrelsernas stöd till olika utvecklingsprojekt
            har ju gått till stöd till kvinnoprojekt. Av utvecklingsfondernas
            medel har endast 7 % gått till kvinnoprojekt.
          </note>
          <note>
            Det är viktigt att vi på alla sätt verkar för att införliva könsperspektivet
            på alla politikområden, s.k.
          </note>
          <note>
            main streaming. Det är synd att det bara finns ett engelskt begrepp,
            men vi skall väl snart hitta ett svenskt begrepp.
          </note>
          <note>
            Ett nationellt kunskaps- och resurscentrum har bildats, NRC,
            direkt under NUTEK. Verksamheten bedrivs som ett projekt och driftstiden
            är förlängd till december 1996. Verksamheten kommer alltså så
            småningom att upphöra, men det finns ett väldigt stort engagemang
            för denna verksamhet. Målet är ett jämställt samhälle. Det behövs
            två tydliga ben att stå på -
          </note>
          <note>
            ett som arbetar inne i olika myndighets- och organisationsstrukturer
            och ett som bygger på kvinnors villkor ute i samhället.
          </note>
          <note>
            Resurscentrumens funktion kan jämföras med forum för kvinnliga
            forskare på universiteten som får öronmärkta pengar, samtidigt
            som andra samhälleliga insatser görs för att öka jämställdheten.
          </note>
          <note>
            Herr talman! De mål och riktlinjer som givits för resurscentrumens
            arbete har varit att arbeta med ett underifrånperspektiv, att
            utgå från kvinnors behov av att arbeta processinriktat.
          </note>
          <note>
            Bildandet av NRC och regionala resurscentrum är en regionalpolitisk
            åtgärd men skall också ses om en jämställdhetspolitisk åtgärd.
            Om det skall bli något mer än ord måste också verktygen finnas.
            Länsstyrelserna har som ett särskilt uppdrag att ekonomiskt prioritera
            särskilda insatser för kvinnor och skall medverka till att de
            lokala resurscentrumen bildas.
          </note>
          <note>
            NUTEK har gjort en utvärderingsenkät som visar hur länsstyrelserna
            ofta har utsett en projektledare på tidsbegränsad anställning,
            ibland med ALU-
          </note>
          <note>
            anställning, som skall driva denna verksamhet med knappa och
            ovissa resurser.
          </note>
          <note>
            Det behövs alltså långsiktighet och fasta spelregler, och det
            finns, herr talman, också ett behov av att regeringen i sitt regleringsbrev
            öronmärker resurser för de regionala resurscentrumen. Miljöpartiet
            har därför reserverat 1 miljon i sin budget för kvinnliga resurscentrum.
          </note>
          <note>
            Vi ser i dag en fortsatt hög arbetslöshet för kvinnor. Många
            av de arbeten som försvinner är de som kvinnor av tradition har
            haft. Särskilt arbeten för vilka det tidigare inte har krävts
            så hög grundutbildning försvinner, och många av de arbetslösa
            kvinnorna har inte mer än treårig gymnasieutbildning. Det finns
            då olika åtgärder, som starta eget-bidrag för kvinnor, men alla
            kvinnor tar inte chansen att starta eget. Det vill alltså till
            insatser för de kvinnor som väljer andra vägar i stället.
          </note>
          <note>
            De regionala resurscentrumen når alla kvinnor, inte bara företagare,
            vilket gör att placeringen under
          </note>
          <note>
            NUTEK inte leder till en fokusering på kvinnors företagande.
            NRC bör vara ett fristående råd eller en kommitté direkt under
            Arbetsmarknadsdepartementet.
          </note>
          <note>
            Med detta, herr talman, vill jag yrka bifall till reservation
            nr 2 mom. 4. Jag hoppas att jag får gehör för den från samtliga
            partier, men som sagt var är detta en reservation från Miljöpartiet,
            Centern, Folkpartiet och Vänsterpartiet.
          </note>
          <note>
            Jag yrkar också bifall till reservation nr 11 och nr 9.
          </note>
          <note type="speaker">
            Anf. 210 ULF BJÖRKLUND (kd):
          </note>
          <note>
            Fru talman! De regionalpolitiska målen skall garantera likvärdiga
            levnadsvillkor för alla medborgare i hela landet. Det är länge
            nu som vi använt de fina orden om att "Hela Sverige skall leva",
            men hur ser egentligen verkligheten ut?
          </note>
          <note>
            Regeringen redovisar själv i propositionen en tydlig tendens
            till ökad regional obalans. Regionalpolitiska insatser verkar
            på många håll endast fungera som tillfälliga plåster på allt djupare
            sår. Åtgärderna förmår inte stävja ett allt bekymmersammare inslag
            av långtidsarbetslöshet. Som ytterligare en tung sten på bördan
            kommer den försämrade situationen av att antalet tjänster inom
            områden som hälso- och sjukvård, skola, polis och barn- och äldreomsorg
            dras in och koncentreras till större orter.
          </note>
          <note>
            När svångremmen dras åt allt hårdare hör inte oväntat det svenska
            inlandet, och särskilt Norrlands inland, till de hårdast drabbade
            områdena. Aktuella siffror över befolkningsutvecklingen är på
            många håll alarmerande. Avfolkningen skapar alltmer svårlösta
            problem för de kvarboende. De nedskärningar som regeringen, ibland
            i samarbete med Centerpartiet, har gjort riskerar att rasera en
            del av den regionalpolitik som byggts upp under en lång tid.
          </note>
          <note>
            Sammanfattningsvis kan man säga att den statliga servicen snabbt
            försämras och koncentreras till länens eller i värsta fall regionernas
            huvudorter. Detta har inte minst drabbat mitt eget hemlän Dalarna.
            Det handlar där bl.a. om tingsrätter, kronofogdemyndigheter och
            skogsvårdsstyrelser. De mindre lasaretten håller på att avvecklas
            liksom vissa sjukvårdsspecialiteter i de mindre kommunerna. Skogshögskolans
            verksamhet i Garpenberg, som etablerades som ett typiskt exempel
            på en regionalpolitisk satsning, försvinner nu när den alldeles
            snart läggs ned. I den fördelning av forskningsmedel som vi beslutade
            om under gårdagen när det gällde tilldelning av medel till högskolorna
            fick fyra högskolor en stor satsning med forskningspengar, medan
            Dalarna ligger stilla under tre år framöver. Det här är anmärkningsvärt.
          </note>
          <note>
            Fru talman! Den viktiga detaljhandeln krymper också kraftigt
            i mindre och medelstora tätorter i hela landet. Konsumentverket
            betonar i en färsk undersökning att utvecklingen när det gäller
            nedläggning av glesbygdsbutiker kan få förödande konsekvenser,
            främst i norra inlandet. Hittills under 90-talet har
          </note>
          <note>
            34 % av glesbygdsbutikerna försvunnit, därav 27 % i de nordliga
            länen. Effekten slår inte sällan tillbaka på kommunerna genom
            bl.a. ökade krav på färdtjänst.
          </note>
          <note>
            Allt detta visar tydligt att regionalpolitik inte får handla
            bara om det som vi brukar kalla den "lilla"
          </note>
          <note>
            regionalpolitiken, utan att man i högsta grad måste ha en helhetssyn
            så att den "stora" regionalpolitiken också har rätt inriktning.
            Det är således motiverat med en parlamentariskt sammansatt översyn
            av regionalpolitiken med en bred inriktning enligt reservation
            nr 11. I en sådan utredning måste naturligtvis även stödområdesavgränsningarna
            studeras.
          </note>
          <note>
            Fortsatta möjligheter till arbetstillfällen, service och fast
            boende i våra skärgårdsområden kräver också viktiga satsningar
            för framtiden. Det bör övervägas om inte glesbygdsbegreppet när
            det gäller vissa skärgårdsområden behöver kompletteras så att
            hänsyn tas till de speciella omständigheter som berör boendet
            i ö-situationer.
          </note>
          <note>
            I en översyn av regionalpolitiken finns ett antal intressanta
            exempel utifrån landet att studera och dra lärdom av. Ett nära
            samarbete etablerades för flera år sedan genom IEF, Inlandskommunernas
            Ekonomiska
          </note>
          <note>
            Förening. Ett tjugotal kommuner från Mariestad i söder till Gällivare
            i norr samarbetar aktivt kring inlandets utvecklingsmöjligheter,
            inte minst när det gäller turism- och servicenäringen, och där
            finns då
          </note>
          <note>
            Inlandsvägen och Inlandsbanan som sammanhållande band. En förlängning
            och vidareutveckling av detta samarbete pågår för närvarande tillsammans
            med kommunerna från Mariestad ned till Halmstad. Därmed pågår
            ett unikt samarbete mellan kommunerna i hela det svenska inlandet
            från Halmstad i söder till
          </note>
          <note>
            Gällivare i norr.
          </note>
          <note>
            Turismen i servicenäringen har i en uppgående konjunktur möjligheter
            till utveckling i inlandet. Här krävs ett aktivt stöd. När det
            gäller turismen arbetar
          </note>
          <note>
            IEF, Inlandskommunerna, aktivt med att tillsammans utveckla en
            småskalig landsbygdsturism. Med den resekatalogssatsning som producerades
            inför sommaren 1996, kallad "Följ ljuset mot norr", uppvisar Inlandskommunerna
            tillsammans med Sommarvägar i norr och SJ ett positivt turistiskt
            marknadsföringsprojekt. Detta borde på sikt vidareutvecklas till
            en nationell resekatalogssatsning när det gäller landsbygdsturismen
            i form av natur- och kulturturism.
          </note>
          <note>
            Till detta projekt har även tilldelats medel ur EU:s mål 6-områdesfond.
            Som Kjell Ericsson mycket riktigt sade här: Den byråkratiskt krångliga
            hanteringen av EU-stöden har vi i detta sammanhang haft stor erfarenhet
            av. Pengarna beviljades för snart 1 ½ år sedan, men har ännu inte
            hunnit betalas ut fastän verksamheten redan är genomförd.
          </note>
          <note>
            En grundläggande förutsättning för ett Sverige i balans är naturligtvis
            väl utbyggda och fungerande kommunikationer. Ett effektivt transportsystem
            är därför nödvändigt för att göra hela Sverige konkurrenskraftigt.
            Tunga transporter skall dessutom självklart ske med järnväg.
          </note>
          <note>
            Utnyttjandet av modern informationsteknik skapar ständigt nya
            möjligheter till effektivisering av näringsliv, utbildningsväsende
            och offentlig förvaltning.
          </note>
          <note>
            Men det skapar också helt nya förutsättningar för att utveckla
            glesbygdsområden.
          </note>
          <note>
            Exempel på felaktiga beslut som bidrar till att öka den regionala
            obalansen är regeringens minskning av anslagen till enskilda vägar,
            även om det har återställts en aning, och nedskärningen av anslagen
            till de kommunala flygplatserna i skogslänen liksom den anslagsminskning
            till länsmusiken som aviseras inför
          </note>
          <note>
            1998.
          </note>
          <note>
            Vidare beklagar vi avvecklingen av det statliga stödet till jordbrukets
            avbytartjänster. Trots att antalet jordbruk dramatiskt har minskat
            under de senaste decennierna är just jord- och skogsbruk en viktig
            del av småföretagen i glesbygd och på landsbygd. Här finns sannolikt
            också en framtida utvecklingspotential som komplement till annan
            verksamhet i form av kombinationssysselsättningar.
          </note>
          <note>
            Fru talman! Slutligen menar vi kristdemokrater att det på landsbygd
            och i glesbygd är av särskild vikt att det ideella engagemanget
            stimuleras, att skapa förutsättningar för ett ökat samarbete och
            undanröja hinder för föreningar, kooperativ och enskilda till
            ökat ansvarstagande. Vi vill också lyfta fram byalagen och utvecklingsgrupperna,
            som på ett mycket positivt sätt arbetar med program för sin bygds
            utveckling på många håll i landet. Här arbetar Folkrörelserådet
            och glesbygdsmyndigheten på ett positivt sätt, bl.a. genom de
            återkommande landsbygdsriksdagarna, där man understöder och är
            pådrivare i arbetet.
          </note>
          <note>
            Fru talman! Vi bor i ett land med stora potentiella möjligheter.
            Vi har en fantastisk natur och fina kulturvärden att ta vara på
            och vidareutveckla. Vi har också kreativa, ansvarstagande och
            kunniga människor. Med dessa förutsättningar parat med, som vi
            hoppas, viktiga och riktiga politiska beslut och prioriteringar,
            borde vi tillsammans kunna ändra kursen mot en bättre och mer
            balanserad regional utveckling, som då kan hjälpa oss att få hela
            Sverige att leva.
          </note>
          <note type="speaker">
            Anf. 211 BERIT ANDNOR (s):
          </note>
          <note>
            Fru talman! Det har funnits en stor enighet i utskottet kring
            det här betänkandet. Det är ett ganska litet betänkande, där vi
            behandlar ett anslag på 3,7
          </note>
          <note>
            miljarder.
          </note>
          <note>
            Det har också funnits en stor enighet om de övergripande målen,
            nämligen om att regionalpolitikens mål skall vara uthållig tillväxt,
            rättvisa och valfrihet.
          </note>
          <note>
            Regionalpolitiken måste utformas på så sätt att man tar vara
            på de befintliga resurserna och bygger vidare på de naturliga
            förutsättningar som finns. Det är utskottets mening att vi måste
            ta till vara hela landets möjligheter till utveckling och tillväxt.
            På så sätt kan vi uppnå en balanserad regional utveckling och
            skapa förutsättningar för en jämn fördelning av välfärden, så
            att människor i olika delar av vårt land kan ha en likvärdig standard
            och därigenom ha förutsättningar att välja var man vill bo och
            arbeta.
          </note>
          <note>
            Regionalpolitiken skall också erbjuda goda utvecklingsmöjligheter
            för både nya och befintliga verksamheter. Morgondagens näringsverksamhet
            är ofta en förlängning av dagens verksamhet, men utvecklad med
            den kompetens och det engagemang som finns i regionen. Det lokala
            initiativet och engagemanget är här en kraft som måste stöttas
            och stödjas.
          </note>
          <note>
            Den lokala mobiliseringen kan aldrig kommenderas fram. Däremot
            kan den genom politiken underlättas och stödjas.
          </note>
          <note>
            Det partnerskap som nu växer fram mellan företag, anställda,
            medborgare, lokala och regionala myndigheter samt byarörelsen,
            och som regeringen nu tagit initiativ till, är en bra grund för
            att arbeta vidare och för att formulera strategier för den egna
            regionen.
          </note>
          <note>
            I samband med denna utbyggnad måste regionalpolitiken utformas
            på så sätt att man stöttar dessa positiva krafter.
          </note>
          <note>
            Oroande är dock att de regionala obalanserna ökar. Även om arbetslösheten
            har drabbat hela landet, kan vi se att den regionala obalansen
            kvarstår, med de regionala skillnader som har funnits sedan tidigare.
          </note>
          <note>
            Skillnaden är bara att dagens arbetslöshetssiffror är så mycket
            högre. Vi ser att den kraftigaste nedgången i sysselsättningen
            finns i skogslänen.
          </note>
          <note>
            Sammantaget är utvecklingen oroande, och behovet av de regionalpolitiska
            insatserna är fortsatt stort.
          </note>
          <note>
            Det är också anledningen till att det inte sker några nedskärningar
            att tala om i detta betänkande.
          </note>
          <note>
            Men regionalpolitiken handlar inte bara om de 3,7
          </note>
          <note>
            miljarder och de anslag som vi debatterar här i dag, utan avgörande
            är att vi har en fungerande sektorspolitik. Här är utskottet också
            fullständigt enigt i sitt ställningstagande. Flera talare och
            motionärer har tagit upp behovet av helhetssyn och av att det
            regionalpolitiska perspektivet skall genomsyra beslutsfattandet
            inom de olika samhällssektorerna och inom sektorspolitiken. Det
            räcker inte med regionalpolitiska stöd för investeringar och utveckling
            för att de berörda företagen skall bli livskraftiga. Det är viktigt,
            men helt avgörande för en positiv utveckling är också hur samhället
            runt omkring fungerar, hur vägar och telekommunikationer fungerar,
            som flera har varit inne på, och hur det ser ut när det gäller
            utbildning, forskning och barnomsorg, om posten fungerar och om
            flyget finns också utanför våra stora centrum.
          </note>
          <note>
            Utskottet poängterar i betänkandet vikten av en helhetssyn och
            att utformningen av sektorspolitiken är avgörande för en positiv
            utveckling i hela landet.
          </note>
          <note>
            Vi behandlar också frågor om organisation och lokalisering av
            statlig verksamhet. Det finns en utredning, som flera har refererat
            till, som ännu inte har kommit med något betänkande, och det är
            REKO-
          </note>
          <note>
            STAT-utredningen. Den ser över den statliga verksamheten, vad
            som har hänt när det gäller avregleringar, bolagiseringar och
            omstruktureringar. Det har också tillsatts en kommission som ser
            över den statliga förvaltningens uppgifter, om organisationen
            och styrningen stämmer överens med de mål som har lagts fast av
            regering och riksdag. Även Statskontoret har en utredning på gång
            inom det här området.
          </note>
          <note>
            Utskottet säger mycket tydligt i betänkandet att varje beslut
            om omlokalisering eller omstrukturering av statlig verksamhet
            skall föregås av kartläggningar, analyser och bedömningar av konsekvenserna
            ur ett regionalpolitiskt perspektiv.
          </note>
          <note>
            De utredningar som jag nu har nämnt är icke slutförda. Till detta
            skall läggas ett uppdrag som NUTEK
          </note>
          <note>
            har fått av regeringen. Det handlar om att presentera ett nationellt
            underlag för regionalt utvecklingsarbete med sikte på år 2015.
            Även Glesbygdsverket har ett uppdrag, som handlar om att se på
            landsbygdens och glesbygdens förutsättningar och utvecklingstendenser,
            också med perspektivet år 2015.
          </note>
          <note>
            Det är många bollar i luften. Det finns anledning att avvakta
            dessa utredningar, att titta på dem och väga dem samman innan
            vi går vidare i en eventuellt annan utredning.
          </note>
          <note>
            Det är också så, som flera har berört, att vi är mitt uppe i
            ett mycket omfattande arbete när det gäller
          </note>
          <note>
            EU:s strukturfonder ute i de olika regionerna. Många oklarheter
            och osäkerheter har signalerats. Det här arbetet har inte funnit
            sina slutliga former, och det finns en oro för byråkrati och krångel.
            Det kan ju vara en naturlig följd av att vi är mitt uppe i ett
            nytt arbete, ett inledningsskede. Om det inte är så, och om det
            skulle vara så att vi har byggt system som i sig är byråkratiska
            och krångliga, måste vi naturligtvis ändra på detta.
          </note>
          <note>
            Dessa utredningar och funderingar kring hur det fungerar ute
            i regionerna måste vägas samman. Om det nu skulle visa sig att
            detta ställer krav på förändringar av den nationella regionalpolitiken,
            förutsätter vi i utskottet - vi skriver detta väldigt tydligt
            - att regeringen överväger om det finns anledning att tillsätta
            någon form av parlamentarisk utredning eller beredning.
          </note>
          <note>
            Kritiken mot de regionalpolitiska stöden återkommer med jämna
            mellanrum, både i medierna och i denna talarstol: Behövs de? Är
            de kontraproduktiva?
          </note>
          <note>
            Skall vi göra om dem på något annat sätt? Patrik
          </note>
          <note>
            Norinder tycker att de inte alls behövs.
          </note>
          <note>
            Det är bara att konstatera att de svenska regionalpolitiska stöden
            är mycket små till sin omfattning, mätt både internationellt och
            i europeiskt perspektiv.
          </note>
          <note>
            Det finns uppföljningar av stöden som har visat att de har en
            inriktning som väl fyller sin funktion. Syftet med dem är ju att
            stödja uppkomsten av starka och växande företag inom det regionalpolitiska
            stödområdena. Det finns många exempel på mycket lyckade satsningar
            när det gäller de regionalpolitiska stöden.
          </note>
          <note>
            De har många gånger varit avgörande för enskilda företags möjligheter
            att etablera sig och överleva i glesbygd. Men det är naturligtvis
            så att förutsättningarna för företagens verksamheter förändras
            över tiden och stödens utformning måste naturligtvis förändras
            därefter. De utvärderingar som har gjorts hittills visar som jag
            sade tidigare att stöden i huvudsak fungerar väl i enlighet med
            de riktlinjer som finns.
          </note>
          <note>
            De ökade regionala obalanserna oroar utskottet.
          </note>
          <note>
            Vi kan konstatera att de långsiktiga strukturella problemen kvarstår.
            Det är problem som långa avstånd, gles bebyggelse, ökad utflyttning
            och låga befolkningstal. Vi har också en sned befolkningsstruktur
            i de regionalpolitiskt mest prioriterade områdena.
          </note>
          <note>
            Regeringens arbete med att sanera statsfinanserna och skapa förutsättningar
            för en ekonomi i balans kommer att vara av avgörande betydelse
            för förutsättningarna att driva ett effektivt arbete för en regionalt
            balanserad utveckling. Detta är avgörande för de regionalpolitiskt
            prioriterade områdenas utveckling framöver.
          </note>
          <note>
            Min uppfattning är att för att vi åter skall komma tillbaka till
            en situation med tillväxt, utveckling och nya arbeten måste alla
            resurser i landet tas till vara, såväl i glesbygd som i storstad.
            Det är min uppfattning att det bara är i samverkan och i solidaritet
            mellan regioner som detta kan ske. Det är också utifrån denna
            uppfattning som politiken måste byggas.
          </note>
          <note>
            Vi har enligt min uppfattning helt enkelt inte råd med att inte
            ta vara på hela landets resurser. Regionalpolitiken är en liten
            del i detta arbete. Men det är en viktig och kompletterande uppgift
            som regionalpolitiken har i detta perspektiv.
          </note>
          <note>
            Med det, fru talman, yrkar jag bifall till arbetsmarknadsutskottets
            betänkande nr 2 och avslag på samtliga reservationer.
          </note>
          <note type="speaker">
            Anf. 212 PATRIK NORINDER (m) replik:
          </note>
          <note>
            Fru talman! Ibland får man intrycket av att Berit
          </note>
          <note>
            Andnor nog förstår att den nuvarande regionalpolitiken är otidsenlig
            och fungerar mycket dåligt. Berit
          </note>
          <note>
            Andnor pekar själv på att de regionala obalanserna kvarstår och
            att det inte räcker med företagsstöd.
          </note>
          <note>
            Berit Andnor har i sedvanlig socialdemokratisk stil försökt att
            skjuta på besluten hela tiden. Vi skall avvakta och se. Vi skall
            titta på vad som händer. En fråga som måste ställas är: Varför
            motsätter man sig en parlamentarisk utredning? Det är en massiv
            uppslutning bakom kravet på att vi behöver se över regionalpolitiken,
            Berit Andnor. Det är nödvändigt. Den är otidsenlig.
          </note>
          <note>
            Vad gäller företagsstöden tror jag nog att Berit
          </note>
          <note>
            Andnor får gå hem till sin kammare och läsa om de utredningar
            som finns om nyttan med företagsstöden.
          </note>
          <note>
            De pekar inte i samma riktning som Berit Andnors påstående om
            att företagsstöden fyller sin funktion.
          </note>
          <note>
            Många av de utredningar som har gjorts pekar åt precis motsatt
            håll. Stöden fyller inte sin funktion. De konserverar befintlig
            struktur och är konkurrenshämmande.
          </note>
          <note>
            En fråga som också måste ställas är: Varför lyssnar inte socialdemokraterna
            på företagarnas organisationer? När man är så lyhörd för facket
            att man ändrar sig från dag till dag, varför lyssnar man då inte
            på företagarna? Det är företagarna som skall göra att det kommer
            till nya jobb i regionerna, i glesbygden.
          </note>
          <note type="speaker">
            Anf. 213 BERIT ANDNOR (s) replik:
          </note>
          <note>
            Fru talman! När det gäller översynen av regionalpolitiken och
            de regionalpolitiska stöden pågår det, precis som jag tidigare
            har sagt från talarstolen, en rad olika utredningar. Det finns
            ett omfattande arbete även inom myndigheter som handlar om att
            samla ihop underlag för att göra en samlad bedömning av regionalpolitiken
            i framtiden.
          </note>
          <note>
            Vi är också mitt inne i ett inledningsskede, kan man säga. Det
            pågår en process ute i regionerna när det gäller EU-arbetet. Vi
            vet inte riktigt hur detta kommer att fungera efter det här inledningsskedet.
            Jag tycker att det finns all anledning att avvakta pågående utredningar
            och att dessutom låta det arbete som nu är på gång ute i regionerna
            få fungera under en längre tid innan vi tar ställning till om
            det finns ett behov av en fortsatt utredning. Man måste göra en
            sammanvägd bedömning utifrån den totala situationen.
          </note>
          <note>
            När det gäller regionalpolitiken vill jag bara göra några konstateranden
            utifrån moderaternas särskilda yttrande och utifrån vad Patrik
            Norinder tidigare har sagt om alternativet till dagens betänkande.
          </note>
          <note>
            Patrik Norinder vill ha en regionalpolitik som är framåtsyftande,
            långsiktigt och modern. Tillåt mig bara konstatera att det innebär,
            vad jag kan läsa, att anslagen skall minska med 700 miljoner.
            Det är det som är långsiktigt och framåtsyftande, enligt Patrik
          </note>
          <note>
            Norinder. Det är det ena.
          </note>
          <note>
            Det andra är att Patrik Norinder vill ha klara mål för verksamheten.
            Läser jag innantill i det särskilda yttrande som moderaterna har
            lämnat sägs det där om klara mål att en positiv kultur för företagande
            skall främjas, att tillväxt skall sättas i fokus i utformningen
            av statens insatser osv.
          </note>
          <note>
            Så särskilt klart och målinriktat är det väl inte,
          </note>
          <note>
            Patrik Norinder - det moderata alternativet till Socialdemokraternas
            och Centerns förslag.
          </note>
          <note type="speaker">
            Anf. 214 PATRIK NORINDER (m) replik:
          </note>
          <note>
            Fru talman! Det senaste som Berit Andnor läste upp ur vår motion
            var väl det klokaste hon har sagt i dag.
          </note>
          <note>
            Att vi minskar anslagen är väl inte så märkvärdigt.
          </note>
          <note>
            EU-stöden har ju tillkommit i regionalpolitiken. Som
          </note>
          <note>
            Sigge Godin har sagt tidigare har vi väl aldrig haft så mycket
            pengar till regionalpolitiken som i dagens läge.
          </note>
          <note>
            Vi tycks ha litet olika krav på tydlighet. Berit
          </note>
          <note>
            Andnor säger att utskottet tydligt skriver att regeringen skall
            överväga en eventuell parlamentarisk utredning. Det är väl inte
            särskilt tydligt att säga att regeringen eventuellt skall överväga
            detta. Se till att regeringen tillsätter en parlamentarisk utredning!
            Vi kan acceptera att man dröjer någon månad, när REKO-
          </note>
          <note>
            STAT-utredningen är färdig i februari.
          </note>
          <note>
            Jag tycker att Berit Andnor skulle kunna ge oss tydligare besked
            om att det kommer att bli en parlamentarisk utredning. Det behövs
            så väl. Det behövs för de utsatta regionerna framför allt i Norrland.
            Det behövs i skogslänen. Jag hoppas att Berit Andnor inte motsätter
            sig det. I vår kommer vi nämligen att väcka den här frågan igen.
          </note>
          <note type="speaker">
            Anf. 215 BERIT ANDNOR (s) replik:
          </note>
          <note>
            Fru talman! Som jag tidigare sade är det ett flertal utredningar
            på gång som behandlar mycket viktiga områden för regionalpolitiken
            och dess utformning.
          </note>
          <note>
            Jag tycker att det finns all anledning att avvakta dessa utredningar.
            Som Kjell Ericsson tidigare sade är det oerhört viktigt att en
            eventuell utredning får klara direktiv för sitt arbete. Det finns
            alltså anledning att avvakta utredningarna.
          </note>
          <note>
            Det finns också anledning att avvakta det arbete som precis har
            börjat i regionerna när det gäller EU:s strukturfond. Vi vet för
            litet om hur detta kommer att fungera framöver. Vi har ännu inte
            kunnat sålla ut vad som är problem i ett inledningsskede och vad
            som är effekter som står sig under en längre tid. Så det finns
            all anledning att avvakta det.
          </note>
          <note>
            Moderaterna säger i sin kritik av regionalpolitiken att vi enbart
            ägnar oss åt att skapa en stödfilosofi.
          </note>
          <note>
            Frågan, Patrik Norinder, är då: Varför inte gå steget fullt ut?
            Varför inte ta bort transportbidraget i stället?
          </note>
          <note>
            Varför bara nöja sig med att minska bidraget med 70
          </note>
          <note>
            miljoner, om det nu är så kontraproduktivt, om nu stödet inte
            på något sätt stöder företagens verksamhet inom de regionalpolitiska
            stödområdena? Varför inte gå hela vägen, Patrik Norinder, om det
            nu är på det sätt som Patrik Norinder och Moderaterna påstår?
          </note>
          <note>
            Min uppfattning är en annan. Jag möter företagare som anser att
            transportstödet och de regionalpolitiska stöden fyller en mycket
            viktig funktion. I mitt eget hemlän har de regionalpolitiska stöden
            fyllt en mycket viktig funktion för att få företag att etablera
            sig och överleva även i den yttersta glesbygden. Den verkligheten
            möter jag, Patrik Norinder.
          </note>
          <note type="speaker">
            Anf. 216 HANS ANDERSSON (v) replik:
          </note>
          <note>
            Fru talman! När det gäller infrastruktur: Har Berit
          </note>
          <note>
            Andnor någon synpunkt på finansieringsproblemen, som vi har tagit
            upp, när det gäller att ha ett system som ser till att hela landet
            kan bibehålla en god infrastruktur? Vi kan ta flyget som ett exempel,
            men det gäller många saker.
          </note>
          <note>
            När det gäller kvinnligt resurscentrum: Ligger det bra där det
            ligger? Vi är flera partier som menar att det nog inte borde ligga
            där, även om man konstruera argument även för NUTEK-tillhörighet.
          </note>
          <note>
            Vad beträffar en parlamentarisk utredning går utskottet ganska
            nära, men man vågar inte säga att det skall vara en sådan. Oavsett
            vad REKO-STAT kommer fram till, och en del andra utredningar som
            Glesbygdsverkets håller i, visar väl de siffror och de citat från
            NUTEK och AMS som jag läste upp att här måste det till en helt
            annan form av regionalpolitik. Vi kan ju inte notera att vi har
            målsättningar om balans som får en total obalans som effekt, och
            sedan säga att den "lilla" regionalpolitiken ju fungerar rätt
            bra.
          </note>
          <note>
            Då måste vi resa frågan om hur vi över huvud taget skall tackla
            det regionala perspektivet på politiken.
          </note>
          <note>
            Jag undrar om Berit Andnor har något svar på den frågan.
          </note>
          <note type="speaker">
            Anf. 217 BERIT ANDNOR (s) replik:
          </note>
          <note>
            Fru talman! När det gäller infrastrukturen tycker jag att Vänsterpartiet
            har en intressant vinkling i sin motion. En av de frågor som REKO-STAT-
          </note>
          <note>
            utredningen tittar på är just avregleringen. Nog om det.
          </note>
          <note>
            När det gäller nationellt resurscentrum tycker jag det finns
            anledning att överväga om det ligger på rätt plats. Men jag tycker
            att det är viktigt att avvakta den utvärdering som ännu inte har
            kommit i min hand och troligen inte i regeringens heller.
          </note>
          <note>
            När det gäller översyn hänvisar jag till vad jag sade förut.
          </note>
          <note>
            När det gäller det regionalpolitiska perspektivet och analyserna
            är det utskottets och min uppfattning att det är viktigt att man
            noga analyserar och kartlägger konsekvenserna av de beslut som
            man fattar utifrån ett regionalpolitiskt perspektiv.
          </note>
          <note type="speaker">
            Anf. 218 HANS ANDERSSON (v) replik:
          </note>
          <note>
            Fru talman! Jag är icke alls tillfredsställd med de svar jag
            fått, men jag finner mig i det öde jag försatts i av fru talmannens
            stränga blick.
          </note>
          <note type="speaker">
            Anf. 219 BERIT ANDNOR (s) replik:
          </note>
          <note>
            Fru talman! Jag hade inte väntat mig något annat.
          </note>
          <note type="speaker">
            Anf. 220 ULF BJÖRKLUND (kd) replik:
          </note>
          <note>
            Fru talman! Berit Andnor säger att det är väldigt viktigt med
            det regionalpolitiska stödet, och det är vi överens om.
          </note>
          <note>
            Det här behöver inte jämt handla om så väldigt stora pengar.
            Av det skälet skulle jag vilja ställa en fråga. Det här med enskilda
            vägar kan ju t.ex. drabba små familjepensionat ute i skogarna.
            När man framåt påsken skall ta emot gäster som kommer vet man
            inte om vägen är farbar eller inte. Det måste ju innebära att
            man bör göra satsningar här. Är det rätt att spara på ett sådant
            ställe? Detsamma gäller bidrag till de kommunala flygplatserna.
          </note>
          <note>
            Jag vill också nämna länsmusiken. Är inte kulturen ute i regionerna
            i viss mån också en etableringsfaktor som drar människor till
            sig?
          </note>
          <note>
            Sedan har vi jordbrukets avbytartjänster. Mitt ute i glesbygdernas
            glesbygd kan man ibland möta jordbrukare som också har andra sysselsättningar,
            vilka trots allt har möjlighet att leva kvar. Visst är väl det
            här pengar som egentligen inte är så stora. Men varför skall man
            då spara?
          </note>
          <note>
            Det är frågorna, fru talman! Jag vill också passa på, vilket
            jag glömde i mitt inlägg, att yrka bifall till reservationerna
            11 och 13.
          </note>
          <note type="speaker">
            Anf. 221 BERIT ANDNOR (s) replik:
          </note>
          <note>
            Fru talman! Jag nöjer mig med att säga att ingen av de frågor
            som Ulf Björklund tar upp egentligen hör hemma i den debatt som
            vi för just nu.
          </note>
          <note type="speaker">
            Anf. 222 ULF BJÖRKLUND (kd) replik:
          </note>
          <note>
            Fru talman! Det är ju i och för sig anmärkningsvärt att det inte
            spelar någon roll hur det är med avbytartjänster, jordbruksproblemen
            ute i glesbygden och de andra frågorna. Det förvånar mig att detta
            inte hör hemma här. Jag vet många som menar att det här är viktiga
            saker framför allt i glesbygden. Det förvånar mig att det inte
            gäller socialdemokrater.
          </note>
          <note type="speaker">
            Anf. 223 BERIT ANDNOR (s) replik:
          </note>
          <note>
            Fru talman! Jag sade inte att det var oviktigt. Det är naturligtvis
            oerhört viktigt. Som jag poängterade i min inledning är det den
            totala sektorspolitiken och de helhetsbedömningar man gör där
            som är avgörande för människors möjlighet att bo och leva i glesbygd
            och landsbygd. Jag har inte sagt någonting annat. Men när det
            gäller de specifika sakområdena hänvisar jag
          </note>
          <note>
            Ulf Björklund till att diskutera t.ex. avbytartjänsterna med
            jordbruksutskottet.
          </note>
          <note type="speaker">
            Anf. 224 KJELL ERICSSON (c) replik:
          </note>
          <note>
            Fru talman! Jag tog i mitt anförande upp den regionalisering
            som skett av statliga företag och myndigheter. Den har gjort att
            många statliga jobb har försvunnit ute i glesbygden. Arbetsmarknaden
            har helt enkelt blivit smalare, och det har blivit svårare att
            få jobb. Den här verksamheten pågår även för närvarande. Det finns
            en rad olika myndigheter där en sammanslagning är på gång - små
            domstolar, åklagare osv. Vore inte det moratorium vi föreslår
            någonting att pröva i avvaktan på att utredningarna blir klara?
            I
          </note>
          <note>
            annat fall hinner det hända ännu mycket mer innan det här är
            klart.
          </note>
          <note>
            Jag har ytterligare en fråga, och det gäller de olika
          </note>
          <note>
            EU-stöden och krånglet runt dessa. Det jag beskrev var verkligheten,
            med alla de fall av katten-på-råttan som det handlar om här. Vägen
            är väldigt lång innan pengarna kommer ut till den som skall ha
            stödet, och det riskerar att kväva många bra projekt. Skulle det
            inte vara bra om vi kunde medverka till att göra det vi kan göra
            åtminstone nationellt för att så snart som möjligt ändra på det?
          </note>
          <note type="speaker">
            Anf. 225 BERIT ANDNOR (s) replik:
          </note>
          <note>
            Fru talman! Jo, jag instämmer i det. Behandlingen av EU:s strukturfondsmedel
            måste naturligtvis ske smidigt och effektivt. Men jag har för
            litet underlag för att säga att det enbart beror på de system
            som vi har byggt upp. Den frågan kan inte heller Kjell Ericsson
            svara på - om det är det som är anledningen till att det finns
            klagomål över krångel och byråkrati. Jag har hela tiden sagt att
            vi måste avvakta och se vad som händer, om detta är s.k. inkörningsproblem
            eller inte.
          </note>
          <note>
            När det gäller moratoriet vill jag bara säga att de regionalpolitiska
            analyserna faktiskt har förts upp på
          </note>
          <note>
            Näringsdepartementets område, bl.a. när det gäller
          </note>
          <note>
            Skogsvårdsstyrelsens förändrade organisation. Jag anser att den
            typen av beslut naturligtvis måste vägas mot de regionalpolitiska
            konsekvenserna. Det är min uppfattning. Det handlar bara om att
            finna de rätta och bästa formerna för detta.
          </note>
          <note type="speaker">
            Anf. 226 SIGGE GODIN (fp):
          </note>
          <note>
            Fru talman! Jag vill återvända till arbetsmarknadsministern,
            som med ett leende här i dag sade -
          </note>
          <note>
            det enda leende jag såg på hela tiden - att det faktiskt finns
            regioner som växer. Kronoberg, Kristianstad och Stockholm, räknade
            hon upp. Men de får ju i stort sett inga regionalpolitiska stöd
            - Kronoberg får litet.
          </note>
          <note>
            Betyder inte det, Berit Andnor, när vi nu är överens om målen,
            att vi inte lever upp till dem? Vi har mer pengar än någonsin
            i verksamheten, men det blir inte det resultat som vi förväntar
            oss. Andra regioner klarar sig någorlunda, men där vi satsar rejält
            blir det inte bra.
          </note>
          <note>
            Sedan räknar Berit Andnor i debatten upp alla de små delutredningar
            som finns. Men det är inte det jag pratar om, Berit Andnor. Jag
            pratar om en regionalpolitisk utredning som samlar den "stora"
            och den
          </note>
          <note>
            "lilla" regionalpolitiken samt strukturfonderna inom
          </note>
          <note>
            EU och försöker lägga ut det pusslet. Ni talar om fyrkantiga
            och runda bitar, men som Berit Andnor vet passar de inte i ett
            pussel. Vi måste ha riktiga bitar som faller på plats.
          </note>
          <note>
            Då är frågan: Varför ställer ni inte upp på en regionalpolitisk
            utredning efter det att REKO-STAT-
          </note>
          <note>
            utredningen är färdig i februari?
          </note>
          <note type="speaker">
            Anf. 227 BERIT ANDNOR (s):
          </note>
          <note>
            Fru talman! Jag tycker att Sigge Godins inlägg ytterligare styrker
            det jag har sagt tidigare, nämligen att det är oerhört viktigt
            att vi avvaktar de här utredningarna, att vi väntar och ser hur
            arbetet fungerar ute när det gäller EU:s strukturfonder. Vad jag
            kan förstå har vi ganska olika uppfattningar om hur situationen
            är och vad det är vi skall utreda. Jag vill för min del avvakta
            och se, och sedan göra en total sammanvägning och helhetsbedömning
            när dessa utredningar är färdiga.
          </note>
          <note type="speaker">
            Anf. 228 SIGGE GODIN (fp):
          </note>
          <note>
            Fru talman! Jag kan då berätta för Berit Andnor hur det ser ut
            i Jämtland. De statliga myndigheterna och verksamheterna har ställt
            till det riktigt rejält i
          </note>
          <note>
            Berit Andnors hemlän. Det är så på flera håll i inlandet i Norrland,
            att detta inte fungerar. Det finns en serie av sådana här insatser
            som vi måste försöka se som en helhet. På vilket sätt skall vi
            lösa det här?
          </note>
          <note>
            Berit Andnor har rätt i att massor med saker i min motion är
            tillgodosedda - i varje fall nästan. Också fru talmannen har en
            bra motion i den här frågan, där hon pekar på svårigheter som
            borde ses över. I Centerns partimotion talar man om en rejäl översyn
            av regionalpolitiken. När ni socialdemokrater var i opposition
            sade ni att ni ville ha en översyn, men i dag vill ni inte ha
            det. Det är märkligt.
          </note>
          <note type="speaker">
            Anf. 229 BERIT ANDNOR (s):
          </note>
          <note>
            Fru talman! Sigge Godin behöver inte tala om för mig hur det
            ser ut i Jämtland. Det känner jag mycket, mycket väl till - kanske
            något bättre än vad Sigge
          </note>
          <note>
            Godin gör.
          </note>
          <note>
            Vi vill avvakta de utredningar som pågår, och vi vill också avvakta
            det arbete som pågår när det gäller
          </note>
          <note>
            EU:s strukturfonder. Jag är av den uppfattningen att den regionalpolitiska
            utredningen inte kan lösa de problem som Sigge Godin tar upp och
            anser skall lösas av denna utredning. De problem Sigge Godin redogör
            för kan inte lösas med hjälp av regionalpolitiska stöd.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU2 Utgiftsområde 19 Regional utjämning och utveckling
          </note>
          <note>
            Mom. 1 (mål och riktlinjer för regionalpolitiken)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            224 för utskottet
          </note>
          <note>
            18 för res. 1
          </note>
          <note>
            64 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 7 m, 21 c, 22 fp, 14 mp, 13 kd
          </note>
          <note>
            För res. 1: 18 v
          </note>
          <note>
            Avstod: 2 s, 62 m
          </note>
          <note>
            Frånvarande: 12 s, 11 m, 6 c, 4 fp, 4 v, 4 mp, 2 kd
          </note>
          <note>
            Mom. 4 (resurscentrum för kvinnor)
          </note>
          <note>
            1. utskottet
          </note>
          <note>
            2. res. 2 (fp, c, v, mp)
          </note>
          <note>
            Votering:
          </note>
          <note>
            163 för utskottet
          </note>
          <note>
            76 för res. 2
          </note>
          <note>
            72 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 1 c, 12 kd
          </note>
          <note>
            För res. 2: 1 m, 21 c, 22 fp, 18 v, 14 mp
          </note>
          <note>
            Avstod: 71 m, 1 kd
          </note>
          <note>
            Frånvarande: 11 s, 8 m, 5 c, 4 fp, 4 v, 4 mp, 2 kd
          </note>
          <note>
            Mom. 6 (infrastruktur)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            221 för utskottet
          </note>
          <note>
            18 för res. 4
          </note>
          <note>
            71 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 1 m, 21 c, 22 fp, 14 mp, 13 kd
          </note>
          <note>
            För res. 4: 18 v
          </note>
          <note>
            Avstod: 71 m
          </note>
          <note>
            Frånvarande: 11 s, 8 m, 6 c, 4 fp, 4 v, 4 mp, 2 kd
          </note>
          <note>
            Mom. 7 (näringsliv)
          </note>
          <note>
            1. utskottet
          </note>
          <note>
            2. res. 5 (fp)
          </note>
          <note>
            Votering:
          </note>
          <note>
            216 för utskottet
          </note>
          <note>
            22 för res. 5
          </note>
          <note>
            72 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c, 17 v, 14 mp, 13 kd
          </note>
          <note>
            För res. 5: 22 fp
          </note>
          <note>
            Avstod: 72 m
          </note>
          <note>
            Frånvarande: 11 s, 8 m, 5 c, 4 fp, 5 v, 4 mp, 2 kd
          </note>
          <note>
            Mom. 11 (organisation och lokalisering av statlig verksamhet)
          </note>
          <note>
            1. utskottet
          </note>
          <note>
            2. res. 7 (c)
          </note>
          <note>
            Votering:
          </note>
          <note>
            181 för utskottet
          </note>
          <note>
            23 för res. 7
          </note>
          <note>
            106 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 4 fp, 14 mp, 13 kd
          </note>
          <note>
            För res. 7: 22 c, 1 v
          </note>
          <note>
            Avstod: 71 m, 18 fp, 17 v
          </note>
          <note>
            Frånvarande: 11 s, 9 m, 5 c, 4 fp, 4 v, 4 mp, 2 kd
          </note>
          <note>
            Mom. 13 (översyn av regionalpolitiken)
          </note>
          <note>
            1. utskottet
          </note>
          <note>
            2. res. 11 (fp, m, v, mp, kd)
          </note>
          <note>
            Votering:
          </note>
          <note>
            172 för utskottet
          </note>
          <note>
            139 för res. 11
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c
          </note>
          <note>
            För res. 11: 72 m, 22 fp, 18 v, 14 mp, 13 kd
          </note>
          <note>
            Frånvarande: 11 s, 8 m, 5 c, 4 fp, 4 v, 4 mp, 2 kd
          </note>
          <note>
            Mom. 14 (företagsinriktade åtgärder, allmänt)
          </note>
          <note>
            1. utskottet
          </note>
          <note>
            2. res. 13 (kd)
          </note>
          <note>
            Votering:
          </note>
          <note>
            202 för utskottet
          </note>
          <note>
            13 för res. 13
          </note>
          <note>
            92 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 21 c, 18 v, 14 mp
          </note>
          <note>
            För res. 13: 13 kd
          </note>
          <note>
            Avstod: 71 m, 21 fp
          </note>
          <note>
            Frånvarande: 12 s, 9 m, 6 c, 5 fp, 4 v, 4 mp, 2 kd
          </note>
          <note>
            Mom. 34 (lagen om överlåtelse av förvaltningsuppgift till en
            övervakningskommitté)
          </note>
          <note>
            I detta moment föreslogs lag om ändring i lagen om överlåtelse
            av en förvaltningsuppgift till en övervakningskommitté. Eftersom
            ändringsförslaget innebar att överlåtelse av myndighetsutövning
            fick ske till en interregional beslutsgrupp, krävdes att riksdagens
            beslut fattades antingen med tre fjärdedelars majoritet eller
            i den ordning som gäller för stiftande av grundlag. Av förslaget
            framgick att lagen önskades bli antagen i ett enda beslut. För
            bifall härtill krävdes minst tre fjärdedelar av de röstande. Beslut
            fattades genom omröstning med omedelbar rösträkning.
          </note>
          <note>
            305 för bifall
          </note>
          <note>
            1 avstod
          </note>
          <note>
            43 frånvarande
          </note>
          <note>
            Andre vice talmannen konstaterade att minst tre fjärdedelar av
            de röstande hade röstat ja och kammaren hade således bifallit
            utskottets hemställan.
          </note>
          <note>
            Partivis fördelning av rösterna:
          </note>
          <note>
            För bifall: 149 s, 68 m, 22 c, 22 fp, 18 v, 13 mp,
          </note>
          <note>
            13 kd
          </note>
          <note>
            Avstod: 1 m
          </note>
          <note>
            Frånvarande: 12 s, 11 m, 5 c, 4 fp, 4 v, 5 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslöt kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            7 § En arbetsrätt för ökad tillväxt
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU4
          </note>
          <note>
            En arbetsrätt för ökad tillväxt (prop. 1996/97:16)
          </note>
          <note type="speaker">
            Anf. 230 CHRISTEL ANDERBERG (m):
          </note>
          <note>
            Herr talman! Om de nödvändiga förändringarna i arbetsrätten sade
            den socialdemokratiska regeringen i det längsta likt Sokrates
            "Ack, gånge denna kalk ifrån mig". Efter alla pinsamma turer under
            våren och sommaren 1996, då regeringen hoppades att arbetsmarknadens
            parter skulle kunna komma överens om det som alla vet att de är
            avgrundsdjupt oense om, har regeringen nu tagit giftbägaren till
            munnen och börjat sörpla ur den. Jag vill minnas att Sokrates
            tömde sin kalk i ett enda drag. Han insåg det som socialdemokraterna
            inte fattar, nämligen att det sämsta man kan göra är att dra ut
            på pinan.
          </note>
          <note>
            Det förslag som regeringen nu äntligen har lagt på riksdagens
            bord bär det stolta namnet En arbetsrätt för ökad tillväxt. Men
            det bidde bara en tumme. Det finns mycket litet, om ens något,
            i detta förslag som är ägnat att öka den ekonomiska tillväxten.
            De av regeringen förslagna förändringarna kommer att få en ytterst
            begränsad inverkan på arbetsgivarnas benägenhet att nyanställa.
          </note>
          <note>
            Ändå måste ju socialdemokraterna rimligen ha förutsett att de
            skulle komma att dra på sig fackets vrede för minsta försök att
            röra vid dess privilegier.
          </note>
          <note>
            Nu befinner vi oss i den situationen att de fackliga organisationerna
            har hetsat till en folkstorm som inte står i någon som helst rimlig
            proportion till de minimala förändringar i arbetsrätten som vi
            i dag har att ta ställning till. När man ändå riskerar ett rosornas
            krig -
          </note>
          <note>
            varför inte ta ett rejält grepp om det stora problem som den
            rigida svenska arbetsrätten faktiskt utgör, statsrådet Messing?
            Varför ta denna strid för något som inte ens kvalificerar sig
            till att kallas en halvmesyr?
          </note>
          <note>
            I propositionen kan man läsa att arbetsrätten, som tillkom under
            1970-talet, behöver förändras och moderniseras. Regeringens problemorientering
            på s. 20 i propositionen kan vi moderater i stort sett ställa
            oss bakom. Svensk ekonomi och arbetsmarknad har genomgått avsevärda
            förändringar sedan 1970-talet.
          </note>
          <note>
            Företagen och deras anställda verkar i en alltmer internationell
            miljö. Dagens öppna internationella kapitalmarknad har väsentligt
            ändrat förutsättningarna för svensk ekonomi och svenskt näringsliv.
            Dagens arbetssätt, organisation och teknik hos företag och offentlig
            förvaltning är väsentligt annorlunda än för
          </note>
          <note>
            25 år sedan. Arbetsrätten måste utformas bl.a. med utgångspunkt
            häri, och företagens behov måste mötas av att kontinuerligt kunna
            anpassa sin organisation och sin arbetsstyrka till förändrade
            förutsättningar och behov. De arbetsrättsliga reglerna skall också
            vara utformade så att de inte försvårar för företagen att göra
            nya satsningar och expandera.
          </note>
          <note>
            Så långt problembeskrivningen i propositionen.
          </note>
          <note>
            När det sedan blir fråga om att gå från ord till handling är
            det som vanligt - socialdemokraterna vågar eller orkar inte dra
            slutsatserna av sin egen analys. De inser säkert att det var ett
            fatalt misstag att göra den s.k. återställaren inom arbetsrätten
            direkt efter maktskiftet hösten 1994. Därigenom har regeringen
            dels förslösat dyrbar tid för Sverige och för svenskt näringsliv
            men den har också bäddat för den låsta position i vilken den nu
            befinner sig.
          </note>
          <note>
            Även i denna proposition talar regeringen om att det är i de
            små och medelstora företagen som alla de nya jobben måste tillkomma.
            Men hur ser då verkligheten ut för en småföretagare i Sverige?
          </note>
          <note>
            Låt mig citera valda delar ur ett brev från Conny
          </note>
          <note>
            Persson, som driver EL-PER AB i Gagnef. Han skriver: "Jag har
            ett företag i elbranschen som drabbats hårt av lågkonjunkturen.
            Jag har minskat min personal från tio till tre anställda. Under
            hela processen har jag gått facket till mötes och följt turordningen
            trots att jag på så vis riskerat några av mina bästa killar. Kunnigheten
            hos min personal är ju vad företaget lever av! När jag till slut
            i den förhandling, vars protokoll jag bifogar, begärde undantag
            från turordningen för att företaget skulle kunna leva vidare,
            säger facket att det är bättre att företaget läggs ned."
          </note>
          <note>
            Av ett stycke i 4 § i förhandlingsprotokollet kan följande utläsas:
            "SEF" - dvs. Svenska elektrikerförbundet - "ser som sin uppgift
            att bara se till medlemmarnas intresse och inte till företagets
            bästa, och är företagets situation så dålig att det inte kan leva
            vidare med mindre än att göra undantag i turordningen skall företaget
            läggas ned."
          </note>
          <note>
            Åter till Conny Persson brev: "Att facket tycker det är bättre
            med tre arbetslösa och ett nedlagt företag än en arbetslös och
            ett livskraftigt företag som kan växa och i framtiden nyanställa
            är ju skandal. En ännu större skandal är att de har lagen på sin
            sida. Den lagen heter Lagen om anställningsskydd. Jag kan inte
            för mitt liv förstå hur det kan påstås att LAS är bra om den kan
            driva företag i konkurs och göra människor arbetslösa."
          </note>
          <note>
            Conny Persson avslutar sitt brev med att uppmana mig att som
            politiker och folkvald ta mitt ansvar och se till så att LAS ändras.
            Den bollen vill jag nu passa vidare till statsrådet Messing. Tycker
            statsrådet att
          </note>
          <note>
            LAS är bra om den tillämpas så att livskraftiga företag går i
            graven och arbetslösheten ökar?
          </note>
          <note>
            EL-PER köpte sig loss från turordningsreglerna.
          </note>
          <note>
            Det blev dyrt, förstås. Men företaget överlevde och har numera
            nyanställt. Det väntade man emellertid med att göra tills tiden
            hade gått ut för företrädesrätten till återanställning. Där gick
            mycken tid till spillo alldeles i onödan, då flera elektriker
            i det av arbetslöshet hårt drabbade Gagnef hade kunnat få jobb
            långt tidigare.
          </note>
          <note>
            Ännu svårare är situationen för alla de företag som inte har
            kollektivavtal, vilket utgör hela 40 % av företagen i Sverige
            som har sammanlagt 15 % av alla anställda. De är till sista bokstaven
            bundna av det arbetsrättsliga regelkomplexet. De har ingen möjlighet
            att muta sig loss från lagstiftningen.
          </note>
          <note>
            Den enda förbättring som nu erbjuds sistnämnda företag är möjligheten
            till överenskommen visstidsanställning som beträffande en och
            samma arbetstagare får omfatta högst tolv månader sammanlagt under
            tre år. Det tycker vi moderater är bra. Det är ett steg i rätt
            riktning, men det är otillräckligt. Kan vi inte komma överens
            om, statsrådet Messing, att utgångspunkten för alla överväganden
            på detta område måste vara att det alltid är bättre att människor
            får arbeta något än inte alls? För alternativet till visstidsanställning
            är oftast inte tillsvidareanställning, utan det är ingen anställning
            alls.
          </note>
          <note>
            Herr talman! I den borgerliga trepartireservationen nr 1, till
            vilken jag härmed yrkar bifall, framhåller
          </note>
          <note>
            Moderaterna, Folkpartiet och Kristdemokraterna att vi måste börja
            med att återställa återställarna, dvs. återinföra den arbetsrättsliga
            reglering som infördes av den borgerliga regeringen och som gällde
            under år
          </note>
          <note>
            1994. Detta bör ske omgående. Inte heller de reglerna svarar
            emellertid mot dagens behov. Det bör därför snarast tillsättas
            en parlamentarisk utredning, som får i uppdrag att utarbeta en
            modern arbetsrätt som är anpassad för 2000-talet.
          </note>
          <note>
            I den moderata partimotionen med anledning av propositionen och
            i det särskilda yttrandet i betänkandet från utskottets moderata
            ledamöter utvecklar vi våra riktlinjer för den grundläggande förnyelsen
            av arbetsrätten, som är nödvändig bl.a. för att häva massarbetslösheten.
          </note>
          <note>
            En av hörnstenarna i detta förnyelsearbete måste vara att kollektivavtalens
            roll förändras. Vi vill se en ordning där den enskilde själv avgör
            om han eller hon önskar företrädas av en facklig organisation
            eller vill svara för förhandling och uppgörelse med arbetsgivaren
            på egen hand. Det innebär att kollektivavtalens räckvidd begränsas
            till att omfatta dem som uttryckligen utbett sig om att bli företrädda
            på detta sätt. En sådan ordning står bäst i överensstämmelse med
            Europakonventionen om mänskliga rättigheter, som nu är en del
            av svensk lag.
          </note>
          <note>
            I alla civiliserade länder är rättigheter av olika slag tillförsäkrade
            individen. Det är unikt för Sverige att dessa rättigheter i stället
            har förbehållits de fackliga organisationerna, vilket har förorsakat
            stelheter och bristande anpassningsförmåga. Det är faktiskt en
            mänsklig rättighet att själv få träffa de civilrättsliga avtal
            som man önskar ingå och att slippa bli bunden av avtal som man
            inte önskar ingå. Om man - som i
          </note>
          <note>
            Sverige - tar ifrån människorna dessa rättigheter innebär det
            att man har omyndigförklarat hela den svenska befolkningen och
            förslavat den. Detta är ohållbart.
          </note>
          <note>
            Den mer långsiktiga förändringen av arbetsrätten bör ersättas
            med ett fåtal stadganden som alltid skall iakttas i anställningsförhållanden.
            Till dessa skall den enskilde personligen eller genom den organisation
            till vilken han har uppdragit att föra talan, genom förhandling
            med arbetsgivaren lägga till andra, individuella anställningsvillkor
            av betydelse. De grundläggande stadgandena skall medge erforderlig
            flexibilitet men samtidigt vara utformade så att arbetstagaren
            kan föra talan i domstol om stadgandena inte iakttas.
          </note>
          <note>
            Turordningsreglerna bör avskaffas. En sådan förändring understryker
            att varje medarbetare är unik och har rätt att behandlas därefter.
            Kravet på att en uppsägning skall vara sakligt grundad bör kvarstå.
          </note>
          <note>
            Men om uppsägningen har varit sakligt grundad finns det inget
            som helst skäl att behålla företrädesrätten till återanställning.
            Denna rätt "har ansetts rättvis", skriver regeringen i propositionen.
            Till dem som anser att den är i högsta grad orättvis hör emellertid
            ungdomar, invandrare och andra som ännu inte har fått in en fot
            på arbetsmarknaden. För alla dem har den s.k. trygghetslagstiftningen
            blivit en otrygghetslagstiftning, en tröskel mot arbetslivet som
            ofta är oöverstiglig.
          </note>
          <note>
            Konfliktreglerna måste ses över. Som de i dag är utformade motverkar
            de en sund lönebildning. Reglerna tillämpas i dag på ett sätt
            som tydligt avspeglar bristen på balans mellan parterna på arbetsmarknaden.
          </note>
          <note>
            Många talare före mig i dag har understrukit att det inte är
            genom arbetsmarknadspolitik som vi kan skapa alla de hundratusentals
            nya jobb som Sverige behöver. Det är sant. Men det är också sant
            att man genom en rigid och otidsenlig arbetsrätt effektivt kan
            förhindra tillkomsten av alla dessa jobb. Det är därför hög tid
            att börja prioritera de arbetslösas intressen före fackets privilegier.
          </note>
          <note>
            Herr talman! Jag står bakom samtliga moderata reservationer i
            betänkandet men yrkar som sagt bifall endast till reservation
            nr 1.
          </note>
          <note type="speaker">
            Anf. 231 ELVER JONSSON (fp):
          </note>
          <note>
            Herr talman! Få politiska uppgifter är nu viktigare än att modernisera
            de regler som styr den svenska arbetsmarknaden.
          </note>
          <note>
            Nuvarande lagstiftning bidrar till att cementera massarbetslösheten
            och problemen med lönebildningen. Skadeverkningarna märks på många
            olika sätt.
          </note>
          <note>
            Arbetsgivare drar sig för att anställa. Småföretagare tvingas
            att betala dryga skadestånd därför att de har missförstått snåriga
            regler. Människor som en gång har hamnat utanför arbetsmarknaden
            har mycket stora svårigheter att ta sig in på arbetsmarknaden
            igen.
          </note>
          <note>
            Lönesättningen avspeglar dåligt såväl det samhällsekonomiska
            utrymmet som produktivitetsutvecklingen i skilda branscher och
            företag.
          </note>
          <note>
            I ett sådant perspektiv framstår regeringsförslaget om arbetssätt
            som otillräckligt. Visserligen kan man säga att små steg tas i
            rätt riktning. Men jag tillåter mig ändå att betvivla regeringens
            påstående i propositionens rubrik, att det kommer att bidra till
            ökad tillväxt. De förändringar som föreslås är de som har blivit
            kvar efter många konflikter inom såväl det socialdemokratiska
            partiet som mellan partiet och regeringen å ena sidan och å andra
            sidan mellan partiet och fackföreningsrörelsen, främst LO.
          </note>
          <note>
            Låt mig först, herr talman, ange några speciella utgångspunkter.
            Min uppfattning och övertygelse är att anställningsskyddsregler
            måste utformas efter avvägning mellan olika intressen. Arbetstagaren
            måste kunna känna trygghet i anställningen, att man inte riskerar
            att förlora sin anställning på godtyckliga grunder. Tryggheten
            i anställningen skall ge den enskilde möjlighet att planera sitt
            liv. Särskilt viktigt är det om arbetstagaren exempelvis skall
            bilda familj eller på annat sätt binda sig för ekonomiska åtaganden,
            t.ex. köp av hus eller lägenhet. Det är viktigt med trygghet i
            anställningen för löntagarna.
          </note>
          <note>
            För en företagare gäller det att kunna driva sitt företag under
            vitt skilda förhållanden. Företagaren måste kunna anpassa sin
            verksamhet efter konjunkturförändringar och andra förändringar
            som påverkar företagets lönsamhet. Det innebär bl.a. att det kan
            finnas behov av att ha varierad personalstyrka vid olika tidsperioder.
            Vidare bör de arbetsrättsliga reglerna vara så enkla att det är
            lätt att förstå sig på dem.
          </note>
          <note>
            I annat fall finns det en risk för att en arbetsgivare avstår
            från att anställa ny personal, eftersom denne har svårt att avgöra
            hur reglerna påverkar företaget i olika situationer.
          </note>
          <note>
            Denna avvägning mellan arbetsgivares och arbetstagares intressen
            innebär att man måste finna en punkt där dessa intressen balanseras
            mot varandra på ett väl avvägt sätt. Denna balanspunkt kan variera
            från tid till annan. Därför är det viktigt att anställningsskyddsreglerna
            konstrueras så att de blir flexibla. Det viktigaste och effektivaste
            sättet att uppnå ett flexibelt system är att låta parterna ute
            på de lokala arbetsplatserna komma överens om anställningsvillkoren.
            Sådana avtal bör inte vara låsta av centrala kollektivavtal, eftersom
            det på många arbetsplatser skulle inskränka möjligheten att träffa
            lokala uppgörelser.
          </note>
          <note>
            För att komma till rätta med en del av den obalans som råder
            i dagens system bör de regler som fyrpartiregeringen genomförde,
            vilka Socialdemokraterna sedan tog bort, återinföras. Samtidigt
            bör en utredning tillsättas för att se över hur en framtida mer
            flexibel arbetsrättslagstiftning bör se ut. Utredningen bör arbeta
            förutsättningslöst. Syftet med utredningen skall inte vara att
            föreslå försämringar i anställningsskyddet utan att skapa en modernare
            arbetsrätt, som beaktar såväl den enskildes berättigade intresse
            av anställningstrygghet som företagets intresse av flexiblare
            och smidigare anställningsregler. Dessutom finns det en stor grupp
            som nu far illa under nuvarande system, nämligen de som är utanför
            arbetsmarknaden. Vem talar för de arbetslösa när fack och arbetsgivare
            diskuterar arbetsrätt? En ny, modern, lagstiftning är nödvändig.
          </note>
          <note>
            Riksdagen beslutade hösten 1993 att det skulle finnas möjlighet
            för arbetsgivarna att undanta två personer från turordningen sist
            in, först ut. Förändringen hade stor betydelse inte minst för
            småföretag, som på detta sätt fick en chans att överleva. Trots
            nedskärningar av personalen fick man behålla s.k.
          </note>
          <note>
            nyckelpersoner. Men som vi vet återställde Socialdemokraterna
            denna förändring när de återkom hösten
          </note>
          <note>
            1994. Det blev till stor skada för många småföretag, och ytterst
            för deras anställda.
          </note>
          <note>
            Nu kan man säga att förändringen som beslutades
          </note>
          <note>
            1993 inte var särskilt stor. Men psykologiskt betydde den mycket.
            På samma sätt kan man säga att återställaren hösten 1994 inte
            var en stor förändring, men psykologiskt var den negativ och den
            slog hårt mot rekrytering och nyanställning.
          </note>
          <note>
            Tre av de tidigare regeringspartierna, som håller
          </note>
          <note>
            Hörnlunds reform i helgd, anser att LAS skall ges samma lydelse
            som 1994. Det är viktigt att peka på att det i många fall är nödvändigt
            att kunna göra avsteg från turordningen. Oftast sker det genom
            avtal mellan arbetsgivare och fack. Trygghetsrådet, SAF och PTK,
            har undersökt detta. Då framkom det att av privattjänstemän fyllda
            50 år som sades upp under 1995
          </note>
          <note>
            och första halvåret 1996, kan man finna att drygt hälften, eller
            53 %, sades upp på grund av överenskommelse om avsteg från principen
            sist in, först ut.
          </note>
          <note>
            Trygghetsrådet har även funnit att det främst är i småföretagen
            man inte kan lösa tvister om turordningen genom förhandlingar.
            Det är ytterligare ett skäl till att det är så viktigt med möjligheten
            att kunna göra undantag från LAS beträffande turordningsreglerna.
          </note>
          <note>
            Folkpartiet har såväl i opposition som i regeringsställning hävdat
            att blockadmöjligheten mot enmansföretag bör tas bort. Så skedde
            också under den förra mandatperioden. Vi menar att det inte är
            rimligt att tillgripa blockad mot företag som inte har några anställda.
            Blockaden står inte heller i rimlig proportion till vad man vill
            uppnå med den. Även detta är ett psykologiskt hinder för många
            som är eller planerar att bli småföretagare. Vi förordar också
            på denna punkt att den bestämmelse som gällde 1994, och som återfanns
            i 41 § MBL, återinförs för att förhindra blockader mot enmansföretag.
          </note>
          <note>
            Skadeståndsreglerna i MBL har ändrats på arbetstagarsidan när
            det gäller den s.k. 200-kronorsregeln.
          </note>
          <note>
            Nu återstår det att se över skadeståndsreglerna på arbetsgivarsidan.
            Som de nu är utformade, kan t.ex.
          </note>
          <note>
            en småföretagare drabbas mycket hårt vid bagatellartade brott
            mot de kollektiva skadestånden, dvs. skadestånden till fackliga
            organisationer vid brott mot t.ex. vissa varsel- och underrättelseskyldigheter
            som oftast saknar betydelse för den enskilde.
          </note>
          <note>
            Jag beklagar, herr talman, att ryktena från statsrådsberedning
            och departement om att en sådan förändring var på gång kom av
            sig. Min förhoppning är att det här skall kunna komma i fråga
            mycket snart.
          </note>
          <note>
            Jag vill fråga statsrådet om det inte finns skäl att föra denna
            fråga på tal och rent av skriva ut en växel här i kväll.
          </note>
          <note>
            Jag tror att det är viktigt att de arbetsrättsliga skadeståndsreglerna
            anpassas till företagens storlek och omsättning. Dagens regler
            är utformade så att ett litet företag riskerar att drabbas av
            för företaget höga skadestånd för relativt små förseelser. Ibland
            har dessa förseelser berott på att småföretagarna inte förmått
            tolka regelns innebörd. För mindre företag är det, med hänsyn
            till omsättningen, ofta kostsamt att ta hjälp av olika former
            av sakkunskap. Det är viktigt att det sker en översyn, och man
            kan inte bortse från att en ändring av dessa regler indirekt skulle
            kunna leda till att en del företag törs nyanställa i högre grad
            än i dag.
          </note>
          <note>
            Ett vanligt argument mot att införa den nya anställningsformen
            är att den kommer att utnyttjas av vissa företagare, och att vissa
            företag i fortsättningen bara kommer att anställa personal med
            denna anställningsform. Detta augment bygger på den felaktiga
            föreställningen att småföretagare regelmässigt skulle vara oseriösa
            och att de försöker utnyttja systemet så långt möjligt. Jag tror
            att det är felaktigt och dessutom grovt förenklat att påstå detta.
            Men det drivs av såväl vissa politiker på ytterkanten som av vissa
            fackliga företrädare.
          </note>
          <note>
            För företagen är arbetskraften en mycket viktig investering.
            En felrekrytering kan bli svårhanterlig.
          </note>
          <note>
            Detta gäller särskilt för de små företagen. Det är viktigt för
            överlevnaden att ha kunnig och duktig personal. Sådan kunskap
            tar tid att bygga upp. Därför är det rationellt och viktigt för
            företagen att behålla personalen under längre tid.
          </note>
          <note>
            Förändringar av arbetsrätten är bara en av flera lösningar för
            att skapa ett bättre klimat för fler arbeten genom företagande.
            Även företagspolitiken måste reformeras. Man bör vid införandet
            av nya regler utreda vilka konsekvenser ett nytt förslag kan få.
            Som exempel kan nämnas den förlängda tiden för arbetsgivarinträde
            som nyligen beslutats när det gäller sjukersättningen. Fördubblingen
            av perioden innebär att många mindre företag tvekar att nyanställa
            personal.
          </note>
          <note>
            Denna särskilt för småföretag tunga pålaga, kan komma att vara
            långt mer hämmande för nyanställning än vad många vid första påseende
            tror. Det är förvånande att Socialdemokraterna lägger på en sådan
            tung börda på dem som skulle behöva stimulans för att kunna vara
            med och nyanställa och därmed minska arbetslösheten - särskilt
            nu när man i dessa yttersta dagar pekar ut småföretagaren som
            den nya tidens hjälte. Ännu mer förvånande är att Centern är med
            och utdelar detta hårda slag mot framför allt småföretagarna,
            som man i andra sammanhang säger sig värna om.
          </note>
          <note>
            På arbetstagarsidan är det ingen tvekan om att kvinnor, personal
            med handikapp och de unga och oerfarna kommer att känna av denna
            regel allra hårdast. Vid konflikter bör huvudprincipen vara att
            man löser det som har utlöst motsättningen. Det kan finnas anledning
            för en framtida utredning att plocka upp några av de förslag Lars-Erik
            Nicklasson presenterade i sin utredning 1991. Det gäller t.ex.
            rätt för medlare att begära uppskov i ett antal dagar med varslad
            stridsåtgärd samt införandet av en partssammansatt nämnd med opartisk
            ordförande för att avgöra konflikters samhällsfarlighet.
          </note>
          <note>
            Till sist vill jag, herr talman, än en gång slå fast att reformer
            på arbetsrättens område inte är den enda lösningen för att skapa
            ett klimat för fler jobb genom företagande. Företagspolitiken
            bör reformeras så att för sysselsättningen skadliga skatter och
            andra pålagor försvinner. På lönebildningssidan krävs, förutom
            arbetsrättslig reformering, att kostnaden för arbetslösheten i
            högre grad bärs av den försäkrade. Då kan statsbidragen till fackförbundens
            a-kassor reduceras.
          </note>
          <note>
            Därför bör, som jag tidigare sagt, egenavgifterna till a-kassan
            höjas. Med den konstruktion som Folkpartiet föreslagit kommer
            det att bli en måttlig uppräkning, och den kommer att vara positiv
            sett ur perspektivet att lönebildningen då bör gå in i sunda och
            stabila banor.
          </note>
          <note>
            Herr talman! Med detta yrkar jag bifall till reservationerna
            1, 5 och 30.
          </note>
          <note type="speaker">
            Anf. 232 INGRID BURMAN (v):
          </note>
          <note>
            Herr talman! Torsdagen den 12 december riskerar att bli en svart
            dag i arbetarrörelsens historia. 161
          </note>
          <note>
            socialdemokratiska ledamöter kommer att rösta för ett socialdemokratiskt
            regeringsförslag som försämrar anställningsskyddet för alla löntagare
            och som skapar en helt ny anställningsform vid sidan om lagen
            om anställningsskydd.
          </note>
          <note>
            Man gör detta med helt igenom borgerliga motiv.
          </note>
          <note>
            Man säger att ett försämrat anställningsskydd kommer att stimulera
            tillväxten. Det är ord som vi alla känner igen från den mytbildning
            som SAF och Moderata samlingspartiet ägnat sig åt under senare
            åt. Dessa argument har Socialdemokraterna, ett arbetarrörelseparti,
            anammat och nu skriver man in dem i sin proposition om arbetsrätten.
          </note>
          <note>
            Att en försämrad arbetsrätt skulle ge lägre arbetslöshet eller
            högre tillväxt är nu, liksom tidigare, en mytbildning. Socialdemokraterna
            vet nu, liksom tidigare, att all samlad forskning visar att en
            försämrad arbetsrätt inte ger fler arbetstillfällen eller ökad
            tillväxt. Vad som händer när anställningsskyddet försvagas är
            att uppsägningarna kommer tidigare i en lågkonjunktur och att
            anställningarna kommer något senare i en högkonjunktur.
          </note>
          <note>
            I ett längre perspektiv ger detta ingen effekt på vare sig arbetslösheten
            eller tillväxten. Däremot visar all forskning och internationella
            erfarenheter att en försämrad arbetsrätt innebär att tillsvidareanställningarna
            minskar och visstidsanställningarna ökar. Allt det här vet naturligtvis
            Socialdemokraterna och Ulrica Messing. Trots det genomför man
            den här försämringen för Sveriges löntagare - utan något enda
            sakligt skäl.
          </note>
          <note>
            Detta har ingenting att göra med saneringen av landets finanser
            och det kommer inte att påverka arbetslösheten. Det kommer bara
            att förändra maktrelationen på arbetsmarknaden så att den starkare
            parten, arbetsgivaren, stärks och löntagarnas position försvagas.
          </note>
          <note>
            Förslaget, sett till innehållet, innebär att tiden för företrädesrätten
            förkortas från tolv till nio månader.
          </note>
          <note>
            Rätten till återanställning infördes ju som ett skydd mot att
            arbetsgivaren en dag skulle kunna säga upp människor på grund
            av arbetsbrist för att nästa dag kunna nyanställa andra - alltså
            en regel om ickediskriminering för att arbetsgivaren inte godtyckligt
            skulle kunna sortera ut icke önskvärda personer. Nu förkortar
            regeringen tiden för företrädesrätten med motiveringen att man
            vill påskynda nyanställningarna, men företrädesrätten har väl
            aldrig någonsin försvårat nyanställningar. Den har bara gjort
            det svårare att anställa någon annan än den som fått gå på grund
            av arbetsbrist.
          </note>
          <note>
            Med förslaget om att förkorta tiden för företrädesrätten anammar
            regeringen ett synsätt som innebär att det skall vara enklare
            att sortera bort ej önskvärd arbetskraft och ersätta den med en
            annan.
          </note>
          <note>
            Förslaget innebär också att föräldralediga, ofta kvinnor, kommer
            att få svårare att utnyttja sin företrädesrätt.
          </note>
          <note>
            Förslaget innehåller även en ny anställningsform, s.k. överenskommen
            visstidsanställning. Det innebär en helt ny anställningsform vid
            sidan av lagen om anställningsskydd. Arbetsgivare får anställa
            fem personer på viss tid utan att förhandla, och man behöver inte
            motivera varför det skall vara visstidsanställning.
          </note>
          <note>
            En visstidsanställning innebär alltid en urholkning av arbetstagarnas
            rättigheter. Det handlar om uppsägningstid, varselregler och annat
            som är knutet till anställningen. En visstidsanställning innebär
            också att man som individ inte kan planera sin ekonomi. Man får
            inga lån. Man får inte ens ett telefonabonnemang utan en borgensman
            om man bara är visstidsanställd.
          </note>
          <note>
            Hur ser det då ut på arbetsmarknaden? Ja, redan i dag är nästan
            varannan LO-kvinna under 25 år visstidsanställd, och antalet visstidsanställda
            ökar. Det handlar om provanställning, om vikariat, om säsongsarbete,
            om tillfällig arbetsanhopning m.m. Det enda kravet som finns på
            arbetsgivaren är att han skall motivera varför det skall handla
            om en visstidsanställning. Nu föreslår Socialdemokraterna att
            det kravet skall slopas, så att fler kan bli visstidsanställda.
          </note>
          <note>
            Men då skapar man en arbetsmarknad där anställda på små företag
            ställs utanför lagen om anställningsskydd.
          </note>
          <note>
            På tiotusentals arbetsplatser kommer det att finnas endast personal
            som står utanför den här lagen.
          </note>
          <note>
            I utskottet har socialdemokraterna insett att förslaget kanske
            inte är så genomtänkt. Därför föreslår man att en referensgrupp
            tillsätts som skall följa den här anställningsformen. Sedan kan
            man utvärdera detta efter tre år. Vad man då gör är att man skapar
            en frizon, där arbetsgivare kan anställa människor utan anställningsskydd
            och där fackliga organisationer inte får förhandla om anställningsformen.
            Det här skall gälla under minst tre år.
          </note>
          <note>
            Det är inte utan att mina tankar dras till ett annat löntagarfientligt
            förslag, nämligen Moderaternas förslag om att undanta alla från
            arbetsrättsligt skydd under två år. Den socialdemokratiska regeringen
            och dess variant blir: Vi undantar en del under minst tre år.
          </note>
          <note>
            Nej! Det enda anständiga är att dra tillbaka det här förslaget.
          </note>
          <note>
            Vidare innebär förslaget att arbetsrätten inte kommer att vara
            lika för alla. Arbetsgivare kan t.ex.
          </note>
          <note>
            ställa krav på att försämringar i anställningsskyddet skall ske
            för att man skall nyanställa. Hurdå? Jo, genom att man, enligt
            förslaget, flyttar ned förhandlingsrätten till det lokala facket.
            Många lokala fackliga organisationer kommer att tvingas kohandla
            om anställningstryggheten. Det lokala facket kan komma att få
            välja mellan kolera och pest. Är det acceptabelt,
          </note>
          <note>
            Ulrica Messing?
          </note>
          <note>
            JämO har pekat på att kvinnor blir sämre behandlade än män när
            avsteg görs från den legala turordningen och avtalsturlistor upprättas.
            Med det nu liggande förslaget öppnas för fler undantag som säkert
            kommer att drabba kvinnor i fertil ålder, men även invandrare,
            arbetsskadade, äldre och funktionshindrade. Hur motiverar Socialdemokraterna
            det förslaget?
          </note>
          <note>
            Förslaget innehåller också vissa embryon som är ganska bra. Ett
            sådant är att man föreslår att deltidsanställda skall få företrädesrätt
            till anställning med högre sysselsättningsgrad. Det är bra, och
            det har vi under lång tid motionerat om. Men varför begränsar
            man företrädesrätten till arbetsplatsen och inte till driftsorten?
            Vilka är skälen till det? Beträffande all annan företrädesrätt
            används ju driftsortsbegreppet.
          </note>
          <note>
            Varför finns det inga krav på att arbetsgivarna skall samordna
            arbetsuppgifterna så att det blir reella möjligheter för alla
            deltidsanställda att få fler timmar?
          </note>
          <note>
            Och varför finns det inga krav på kompetensutveckling så att
            alla deltidsanställda, av vilka de flesta är kvinnor, verkligen
            blir aktuella för tjänster med högre sysselsättningsgrad? Det
            räcker inte med bara ett tandlöst förslag om rätten till fler
            timmar, utan möjlighet måste också skapas att utnyttja den rätten.
            Det måste vara en rätt.
          </note>
          <note>
            Det finns också ett förslag om en bortre gräns för vikarier,
            och det är mycket bra. Men det här är begränsat till enbart vikariatsanställningar.
            Det innebär att arbetsgivare i princip kan fortsätta att koppla
            visstidsanställda på varandra i mer än åtta år, vilket bl.a. LO
            påpekar i sitt remissvar. Varför inte tidsbegränsa alla former
            av visstidsanställningar så att arbetsgivarna inte kan spekulera
            i att koppla ihop vikariat med säsongsarbete, tillfällig arbetsanhopning,
            överenskommen visstidsanställning osv.? Som förslaget nu är utformat
            blir det bara en halvmesyr. Vi menar att tidsbegränsningar skall
            omfatta alla former av visstidsanställningar och att tidsgränsen
            skall vara maximalt 18 månader.
          </note>
          <note>
            Vi i Vänsterpartiet säger: Visst är det dags att reformera arbetsrätten.
            Det behovet är ganska klart och beror bl.a. på att en rad nya
            anställningsformer vuxit fram som inte täcks in av den nuvarande
            lagen om anställningsskydd. Då handlar det bl.a. om visstidsanställningar
            i alla former. Det handlar också om det nya med entreprenadskap,
            konsulter och inhyrning av arbetskraft - hela den form som vuxit
            fram vid sidan av det gamla arbetsrättsliga komplexet.
          </note>
          <note>
            Vi menar att arbetsrätten skall ses över, bl.a. därför att kvinnors
            villkor på arbetsmarknaden så markant skiljer sig från männens.
            I Sverige har vi inte bara en segregerad arbetsmarknad i Sverige,
            utan vi har också segregerade arbetsvillkor mellan könen.
          </note>
          <note>
            Kvinnor finns på visstidsanställningar, får en mindre del av
            kompetensutveckling, särbehandlas i samband med avtalsturlistor
            m.m.
          </note>
          <note>
            Vi menar också att arbetstagarnas inflytande på arbetsplatser
            och i arbetslivet måste säkras och utvecklas. Demokratin får inte
            göra halt i dörren in till arbetsplatsen. Vi menar att den diskriminering
            som förekommer av olika grupper i arbetslivet är oacceptabel och
            måste angripas. Vi föreslår en förstärkt och utvecklad arbetsrätt.
          </note>
          <note>
            Men vad får vi i stället? Jo, det förslag som nu ligger på riksdagens
            bord. Det leder i rakt motsatt riktning. Det innebär att otryggheten
            ökar, att inflytandet minskar och att visstidsanställningarna
            ökar.
          </note>
          <note>
            Det öppnar för en fortsatt och grövre diskriminering i arbetslivet.
            Det ökar arbetsgivarnas makt och utrymmet för godtycke i arbetslivet.
          </note>
          <note>
            För mig, som under många år i fackföreningsrörelsen haft ett
            gott och nära samarbete med många socialdemokrater, är det smärtsamt
            att konstatera att det är en socialdemokratisk regering som nu
            lägger fram dessa löntagarfientliga förslag och att det kan gå
            så illa att det är en socialdemokratisk riksdagsgrupp som släpper
            igenom det här i riksdagen.
          </note>
          <note>
            Det här är ju arbetarrörelsens hjärtefråga. Det handlar ju om
            tryggheten i anställningen och om makten i arbetslivet. Socialdemokraterna
            har ju inte presenterat ett enda godtagbart eller sakligt skäl
            för sina försämringar. Det här kan bara tolkas - och det tolkas
            också av stora delar av fackföreningsrörelsen -
          </note>
          <note>
            som en ideologisk nyorientering med starka borgerliga förtecken.
          </note>
          <note>
            För att ge alla socialdemokratiska riksdagsledamöter en chans
            att besinna sig kommer jag att yrka bifall till en rad av våra
            reservationer, nämligen reservationerna nr 2, 7, 10, 15, 20 och
            25, dvs. inte alla våra reservationer, men nästan alla.
          </note>
          <note>
            Jag gör det här, trots att jag vet att kammaren har ett mycket
            pressat tidsschema. Men jag gör det i förhoppningen att socialdemokraterna
            skall ha tagit intryck, kanske inte av Vänsterpartiets förslag,
            men väl av den samlade fackföreningsrörelse som uppvaktat utskottet,
            som fanns representerade på Mynttorget den 26 november och som
            har gjort andra saker:
          </note>
          <note>
            skickat fax, skrivit artiklar och gått ur det socialdemokratiska
            partiet för att man inte kan se den här ideologiska nyorienteringen.
          </note>
          <note>
            Jag har alltså fortfarande en förhoppning om att den här riksdagen
            skall kunna visa fackföreningsrörelsen att det finns en vänstermajoritet
            i riksdagen som lyssnar på de väljare som faktiskt röstade fram
            en vänstermajoritet och två partier som båda gick till val på
            att återställa arbetsrätten. Och det gjorde vi ju, gemensamt.
            Men sedan presenterar då i dag det ena partiet, nämligen Socialdemokraterna,
            en återställare av återställaren, som Kjell Ericsson, Centerpartiet,
            tidigare uttryckte det i dag.
          </note>
          <note>
            Det här är tvärtemot det vallöfte Socialdemokraterna gav i valet,
            och jag tycker att det är beklagligt.
          </note>
          <note>
            Men som sagt: Om en timme eller så finns det möjlighet att visa
            att man har ändrat sig.
          </note>
          <note>
            I detta anförande instämde Kenneth Kvist, Hanna
          </note>
          <note>
            Zetterberg, Marie Engström, Tanja Linderborg, Hans
          </note>
          <note>
            Andersson, Bengt Hurtig, Ulla Hoffmann, Lennart
          </note>
          <note>
            Beijer och Per Rosengren (alla v).
          </note>
          <note type="speaker">
            Anf. 233 ELVER JONSSON (fp) replik:
          </note>
          <note>
            Herr talman! Efter denna högtidliga och tekniska seans kanske
            det är något förmätet att bryta in. Huvudelden har ju varit riktad
            framför allt mot regeringen och socialdemokraterna, men som medlem
            av arbetsmarknadsutskottet känner jag mig ändå föranlåten att
            ge någon synpunkt.
          </note>
          <note>
            Den gäller Ingrid Burmans tal om mytbildning.
          </note>
          <note>
            Min synpunkt är väl möjligen att hon för egen del också halkade
            in på det genom att säga att det är en myt att det skulle bli
            fler anställda med en reformerad arbetsrätt. Hon talar om en försämrad
            arbetsrätt, och min fråga blir: För vem?
          </note>
          <note>
            Som ett exempel på en förändring åt det håll som regeringen föreslår,
            och där vi i ännu högre grad från liberalt håll vill gå så att
            säga mera mittåt, säger hon att det är visstidsanställningar som
            ökar och tillsvidareanställningar som minskar. Det märkliga är
            att just detta som Ingrid Burman varnar för kommer att ske efter
            reformen ju redan har skett efter den återställare som Vänsterpartiet
            medverkade till. Det är väl då man funderar över hur det skulle
            kunna hjälpa till att öka tillsvidareanställningarna.
          </note>
          <note>
            Jag menar i stället att det är några saker som är bra, framför
            allt detta med en mer lokalt orienterad förhandlingssituation.
          </note>
          <note>
            Vi talar ofta om den lilla och den stora politiken här, och när
            det gäller arbetsrätten kan vi säga att den stora politiken ju
            också innehåller andra saker, t.ex.
          </note>
          <note>
            sjuklönesituationen som påverkar anställningsmöjligheterna. Där
            har ju Ingrid Burmans partiledare varit ute på något företagarmöte
            och sagt att det här med sjuklönehinder skall Vänsterpartiet vara
            med och undanröja, men också det har ju numera fallit.
          </note>
          <note type="speaker">
            Anf. 234 INGRID BURMAN (v) replik:
          </note>
          <note>
            Herr talman! Elver Jonsson tar upp det här med mytbildning. Det
            är mycket möjligt att Elver Jonsson inte har så stor tilltro till
            mig, men han kanske har större tilltro till den forskning som
            ganska entydigt har konstaterat just det jag sade i mitt anförande.
          </note>
          <note>
            Försämringar i anställningsskyddet och i arbetsrätten ger två
            effekter. En stark arbetsrätt gör att uppsägningarna skjuts upp
            i en lågkonjunktur och dröjer något i en högkonjunktur, och det
            här är ganska entydigt. Den andra effekten är att internationella
            erfarenheter - jag tänker då i första hand på Spanien, men det
            finns också andra exempel - visar att en avreglerad arbetsrätt
            ökar visstidsanställningarna på bekostnad av tillsvidareanställningar.
          </note>
          <note>
            Jag tror att det jag säger inte är omtvistat på något sätt, men
            däremot finns det en ideologisk diskussion i
          </note>
          <note>
            Sverige som bygger på tyckande, tro och antagande, och den förs
            ofta fram av SAF och av borgerliga partier.
          </note>
          <note>
            När det gäller förändringen av anställningsformer har Elver Jonsson
            gjort samma sak som jag. Han har konstaterat att visstidsanställningarna
            ökar i dag och att tillsvidareanställningarna minskar. Men vad
            Sverige då inte behöver är nya former av visstidsanställningar.
            De skulle bara bidra till att öka kaoset och människors otrygghet.
          </note>
          <note>
            När det gäller sjuklönen skall jag be att få återkomma i nästa
            replik.
          </note>
          <note type="speaker">
            Anf. 235 ELVER JONSSON (fp) replik:
          </note>
          <note>
            Herr talman! Jag tror inte att Ingrid Burman behöver åka till
            Spanien eller läsa sofistikerade utredningar. Det räcker att bara
            titta på AMS-statistiken.
          </note>
          <note>
            Vi har fått denna förskjutning. Jag vill inte påstå att den enbart
            hänför till de s.k. återställarna, men det vore en myt att detta
            skulle kunna leda i bevis att tillsvidareanställningarna skulle
            öka om man återställer återställaren en gång till. Den bevisbördan
            åligger fortfarande Ingrid Burman.
          </note>
          <note>
            Jag vill säga till allas uppmuntran, även om vi hotas av extra
            omröstningar om vi inte håller oss till
          </note>
          <note>
            Vänsterpartiets anvisningar, att när Ingrid Burman talar om nyorientering
            är det hoppfullt att konstatera att detta också har skett med
            Vänsterpartiet, från den tiden då man inte ville ha något regelsystem,
            än mindre några påföljder vid brott mot olika lagar på arbetsrättens
            område. Där har det skett en förbättring, men det är inte detsamma
            som att det är bra.
          </note>
          <note type="speaker">
            Anf. 236 INGRID BURMAN (v) replik:
          </note>
          <note>
            Herr talman! Som vanligt tycker Elver Jonsson om att tala historia
            med mig. Jag har litet svårt att orientera mig i den här historien,
            så den dialogen får vi ta någon annan gång.
          </note>
          <note>
            Jag tror inte alls att visstidsanställningarna har ökat eller
            minskat på grund av en återställare. Men just att de finns och
            att de ökar motiverar väl en översyn av arbetsrätten, som skall
            ha sin utgångspunkt i trygghet, i anställning, i demokrati, i
            inflytande och i kompentensutveckling. Jag har också sagt från
            talarstolen att just detta väl motiverar en ny översyn, men med
            andra utgångspunkter.
          </note>
          <note>
            Jag vill återkomma till det här med sjuklön. Elver
          </note>
          <note>
            Jonsson vet mycket väl att vi har lagt fram ett väl underbyggt
            förslag om att ta bort hela sjuklöneperioden för småföretagare.
            Det förslaget kommer upp till omröstning i kammaren i nästa vecka,
            och jag förutsätter att vi då får Elver Jonssons stöd för förslaget,
            eftersom han är en småföretagarvän.
          </note>
          <note type="speaker">
            Anf. 237 BARBRO JOHANSSON (mp):
          </note>
          <note>
            Herr talman! Regeringens rubrik En arbetsrätt för ökad tillväxt
            står för att fler jobb skall skapas när de nya reglerna träder
            i kraft. Kommer detta att inträffa, herr talman, har regeringen
            och statsrådet Ulrica
          </note>
          <note>
            Messing rätt i sitt påstående att detta medför nya jobb.
          </note>
          <note>
            Vi hoppas alla naturligtvis att detta skall vara fallet, men
            åtminstone jag och Miljöpartiet med mig är mycket tveksamma.
          </note>
          <note>
            Tror alla de människor som demonstrerade här utanför Riksdagshuset
            den 26 november att detta blir verklighet? Känner Therese Rajaniemi
            att statsministern har lyssnat på henne? När jag skriver detta
            anförande ser jag på nyheterna att Therese har givit upp slaget
            om arbetsrätten, samtidigt som människor demonstrerar för en bibehållen
            arbetsrätt på flera platser runt om i Sverige.
          </note>
          <note>
            Folk blir helt naturligt mycket oroade när anställningstryggheten
            hela tiden ändrar karaktär. Det är viktigt att en stabil och långsiktig
            arbetsrätt kan tilllämpas både i konjunkturuppgångar och i konjunkturnedgångar.
            Det är av största vikt att en ändrad arbetsrätt inte leder till
            att en större mängd människor tvingas till otryggare anställningsformer.
          </note>
          <note>
            Regeringens förslag är mer av tillfällig karaktär, och därför
            måste arbetsrättens betydelse inför framtiden grundligt utredas,
            även efter att regeringens förslag i propositionen har gått igenom.
          </note>
          <note>
            Arbetsrättens funktion i företag med koncernstruktur måste ses
            över och samspelet mellan arbetsrätten och de socialrättsliga
            reglerna.
          </note>
          <note>
            Miljöpartiet vill att regeringen prioriterar regler för distansarbete
            i det fortsatta arbetet. Bl.a. gäller detta turordningsreglerna,
            där det är viktigt att skriva distansarbetsavtal.
          </note>
          <note>
            Herr talman! Det mest omvälvande i regeringens förslag är den
            nya överenskomna visstidsanställningen. I klartext innebär detta
            att arbetsgivaren oberoende av det sammanlagda antalet anställda
            ständigt kan ha fem anställda med tidsbegränsad anställning utan
            att behöva motivera detta.
          </note>
          <note>
            Tidsbegränsade anställningar ger generellt ett svagare skydd
            mot könsdiskriminering. Diskriminering på grund av graviditet
            eller familjeansvar är en realitet.
          </note>
          <note>
            Jämställdhetsombudsmannen har under de senaste åren fått en enorm
            ökning av ärenden att granska. En stor del av dessa gäller kvinnor
            som känner sig diskriminerade. De får t.ex. inte förlängd anställning
            när de blir gravida. När inga skäl behöver redovisas för att en
            provanställning avbryts eller för att ett nytt vikariat inte erbjuds
            är det svårt att komma åt diskrimineringen.
          </note>
          <note>
            Herr talman! Miljöpartiet föreslår, att om den överenskomna visstidsanställningen
            införs skall förslaget kompletteras med följande två regler: för
            det första bör en arbetsgivare inte kunna byta personer på i huvudsak
            samma arbetsuppgifter, och för det andra bör det införas en bortre
            gräns för alla slags visstidsanställningar som innebär att en
            arbetsgivare inte kan undvika spärregeln, genom att låta en arbetstagare
            hoppa mellan olika typer av visstidsanställningar.
          </note>
          <note>
            När det gäller en bortre gräns för vikariat tillstyrker vi förslaget,
            men vi vill understryka vikten av att bestämmelsen utformas så
            att treårsgränsen kommer att omfatta även s.k. mixade anställningar,
            dvs. sådana anställningar där vikariat kombineras med andra typer
            av visstidsanställningar. Vi anser att regeringen måste följa
            upp arbetsgivarnas hantering av denna fråga och inom en viss tid
            återkomma med en utvärdering.
          </note>
          <note>
            När det gäller uppsägningstiden, herr talman, delar vi regeringens
            bedömning att en regeländring som den föreslagna kan underlätta
            nyanställning av äldre arbetslösa. Den föreslagna regeln kan emellertid
            komma att innebära att rörligheten på arbetsmarknaden för äldre
            arbetstagare minskar. Vi anser därför att regeringen bör införa
            en dispositiv lagregel, som kan frångås genom kollektivavtal,
            innebärande rätt till tjänstledighet för att prova annat arbete.
          </note>
          <note>
            Vi kommer då till företrädesrätten till återanställning, som
            är en mycket viktig del av anställningsskyddslagens regelsystem.
            Eftersom arbetsgivaren har möjlighet att när som helst säga upp
            personal på grund av arbetsbrist leder en förkortning av återanställningsrätten
            direkt till en försvagning av anställningsskyddet. Den föreslagna
            ändringen kommer att slå särskilt hårt mot föräldralediga kvinnor,
            särskilt om man samtidigt utvidgar möjligheterna till kortare
            visstidsanställningar. Vi avstyrker därför regeringens förslag.
          </note>
          <note>
            När det gäller företräde för deltidsanställda anser vi att det
            är ett värdefullt tillskott till de arbetsrättsliga reglerna.
            Bestämmelsen måste dock stärkas på så sätt att det blir en rättighet
            för de deltidsanställda att få företräde till en vakant tjänst.
            I dag arbetar endast 9 %
          </note>
          <note>
            av manliga arbetstagare mindre än 35 timmar i veckan. Motsvarande
            för kvinnor är 40 %, och många av dem vill arbeta mer.
          </note>
          <note>
            Herr talman! Miljöpartiet tycker att utskottet skulle kunna lyssna
            på våra förslag om tillägg till överenskommen visstidsanställning,
            bortre gräns för vikariat m.m.
          </note>
          <note>
            Herr talman! Trots att företagarna själva ofta säger att arbetsrätten
            inte är det största hindret för att skapa nya anställningar driver
            en socialdemokratisk regering nu igenom förändringar i arbetsrätten.
            Det är svårt att förstå varför.
          </note>
          <note>
            Vi miljöpartister står för en politik som är hållbar på såväl
            lång som kort sikt. Därför vill vi ha en arbetsrätt som underlättar
            för människorna och för företagarna men som inte ställer människor
            utanför arbetslivet helt skyddslösa.
          </note>
          <note>
            Det finns i dag många som siar om framtidens arbetsmarknad. Många
            talar om ett kunskapssamhälle som närmar sig i rasande fart. Andra
            talar om ett tvåtredjedelssamhälle, som vi befarar. Någon har
            sagt att det är samma samhälle alla talar om, men att skillnaden
            är om man befinner sig innanför eller utanför murarna.
          </note>
          <note>
            Herr talman! Arbetsrätten skapades under förhållanden då människor
            behövdes i produktionen. Arbetsrätten förändras nu i en tid då
            alltfler utdefinieras som onyttiga. Vi måste akta oss, så att
            vi inte skapar ett samhälle där människor som säger sin mening
            på arbetsplatsen kan sorteras bort. Vi måste akta oss, så att
            vi inte skapar en arbetsrätt för den högutbildade
          </note>
          <note>
            35-årige mannen, som är den som alltför ofta blir norm i samhället.
            Det kanske beror på att det är den sortens medarbetare som är
            i majoritet på departementen. Inte finns det väl så många i förtid
            utslitna 60-
          </note>
          <note>
            åriga kvinnor bland ministerns rådgivare?
          </note>
          <note>
            Som småbarnsmamma kanske statsrådet Ulrica
          </note>
          <note>
            Messing kan inse att det kan vara just hennes väninnor som riskerar
            att bli utan arbete med nya regler för evighetsvikariat. Skall
            man tänka på att vi vill ha jämställdhet mellan könen blir det
            kanske svårt att ta fram ett sådant här förslag.
          </note>
          <note>
            Herr talman! Jag vill härmed yrka bifall till reservationerna
            nr 3, 11, 13, 21 och 26.
          </note>
          <note type="speaker">
            Anf. 238 GÖRAN HÄGGLUND (kd):
          </note>
          <note>
            Herr talman! Arbetet med arbetsrättslagstiftningen har under
            de senaste åren utvecklats till en ganska sorglustig historia.
            Fyrpartiregeringen genomförde som bekant en del förändringar av
            den dåvarande arbetsrättslagstiftningen. Socialdemokraterna som
            då befann sig i opposition opponerade oerhört häftigt.
          </note>
          <note>
            Det här blev en betydande valfråga och en fråga som kunde förena
            fackföreningsrörelsen och det socialdemokratiska partiet och som
            spelade en stor roll i det arbetet. Man lovade att om man bara
            kom tillbaka till regeringsmakten skulle lagstiftningen rivas
            upp.
          </note>
          <note>
            Så kom man då i regeringsställning och man rev mycket riktigt
            upp de förändringar som hade genomförts. Dock var man inte i regeringen
            helt tillfredsställd med lagstiftningen. Man insåg att den kanske
            inte i alla delar var helt genomtänkt, men den hade fungerat bra
            i valrörelsen. Man tillsatte en kommission i förhoppning om att
            parterna själva skulle kunna enas om de förändringar som regeringen
            inte mäktade genomföra. Kommissionen misslyckades. Ingen av parterna
            kunde ställa upp på kommissionens förslag.
          </note>
          <note>
            Regeringen hade gång på gång under den här processen hotat parterna
            med lagstiftning om en uppgörelse inom ramen för kommissionen
            inte kom till stånd. Trots detta försökte regeringen ytterligare
            en gång, den här gången med en särskild medlargrupp.
          </note>
          <note>
            Inte heller detta lyckades. Efter många om och men kom det ett
            halvhjärtat förslag som har ganska få anhängare med däremot väldigt
            många olika kritiker.
          </note>
          <note>
            Kanske är det åtminstone ett tillfälligt slut på regeringens
            slalompolitik när det gäller arbetsrätten som vi är med om i dag.
          </note>
          <note>
            Diskussionen om arbetsrätten har huvudsakligen som jag ser det
            förts utifrån en gammal föreställning och vid en välkänd frontlinje.
            I den här föreställningen står okänsliga arbetsgivare som helst
            vill ha otrygga anställda mot en arbetstagarsida som organiserar
            förment utbytbara kuggar i en gammal industristruktur.
          </note>
          <note>
            Finns det behov av att underlätta för nya jobb? Ja, det är självklart.
            Alla tycker att vi behöver ta fram nya jobb och att vi behöver
            vidta åtgärder för att skapa förutsättningar för nya jobb. Tittar
            man på den verktygslåda som vi som politiker har till vårt förfogande
            finns det några saker vi kan göra. Vi kan ge stöd, vi kan bidra
            till utbildning, vi kan ändra skatteregler, vi kan underlätta
            i byråkratin osv. Det finns ett antal instrument till förfogande.
          </note>
          <note>
            Jag tror att frågan om arbetsrätten är ett av de verktyg som
            måste användas om vi påtagligt skall kunna sänka den mycket höga
            arbetslösheten. Det måste till förändringar, och det måste till
            ytterligare förändringar i förhållande till det förslag som regeringen
            har lagt fram och som majoriteten i utskottet nu har ställt sig
            bakom.
          </note>
          <note>
            Dagens arbetsrätt är, även efter de förändringar som nu görs,
            utformad för den traditionella industrin och framför allt för
            en helt annan tid än vår tid och framtiden.
          </note>
          <note>
            Dagens arbetsplatser ser helt annorlunda ut. Vi vet väldigt litet
            om hur framtidens arbetsplatser kommer att se ut, men man kan
            ana att många av de tillkommande jobben inte bygger på en traditionell
            relation mellan arbetstagare och arbetsgivare. Det blir mer av
            kontrakt, mer av entreprenader, mer av konsulttjänster. Arbetstagare
            kommer långt ifrån alltid att vara knutna till en och samma arbetsplats.
            Arbetstiderna kommer att variera både vad gäller förläggning och
            mängd. Vi vet att vi arbetstagare nästan aldrig kommer att vara
            enkelt utbytbara, om vi någonsin har varit det.
          </note>
          <note>
            Det går som jag ser det inte att bita sig fast vid en arbetsrätt
            som har allt mindre relevans på arbetsmarknaden. Dagens arbetsrätt,
            herr talman, är som jag ser det främst en rätt för dem som har
            arbete. Att arbetsrätten diskuteras ganska ensidigt handlar om
            att de som drabbas av arbetsrättens avigsidor inte har någon röst
            i debatten. De människor som inte har fått jobb i de företag som
            inte existerar eller de företag som inte har utvecklats finns
            inte i de stora demonstrationstågen. De som inte har kommit in
            på arbetsmarknaden på grund av arbetsrätten vet kanske inte alltid
            vad skälen till detta är. Jag menar att arbetsrätten är ett sådant
            vanligt skäl.
          </note>
          <note>
            I stället för att ordna arbetsrätten för att underlätta för nya
            jobb fastnar regeringen i en diskussion om i vilken turordning
            människor skall förlora jobbet. Det görs samtidigt som antalet
            långtidsarbetslösa, alltså personer som har varit utan jobb under
            minst två år, ständigt ökar. När budgeten presenterades hade
          </note>
          <note>
            147 000 personer varit arbetslösa under längre tid än två år.
            Och bara under det senaste året, sägs det i budgeten, har antalet
            ökat med 11 000 personer.
          </note>
          <note>
            Det här borde få oss att fundera. Jag tror att arbetsrätten spelar
            roll. För det finns det också visst belägg i forskningen. Långtidsarbetslösheten
            blir lägre, man får en snabbare rotation bland dem som är arbetslösa
            och det blir lättare för ungdomar att komma in på arbetsmarknaden.
          </note>
          <note>
            Kristdemokraternas uppfattning är självfallet inte att en förändring
            av arbetsrätten ensam kan lösa arbetslöshet och tillväxtproblem
            i Sverige. Men jag tror att förändringar i arbetsrätten är en
            väldigt viktigt pusselbit i den mosaik som fordras för att skapa
            ett bättre klimat för företag och för företagande. Det som till
            sist är det enda som ger jobb, trygghet och välfärd är ju nämligen
            när enskilda människor anser det vara mödan värt att starta ett
            företag, att anställa människor eller att utvidga ett företag
            som är befintligt.
          </note>
          <note>
            Arbetsrätten tror jag spelar en roll i det sammanhanget, men
            det fordras också åtgärder för att öppna den privata tjänstesektorn
            och för att genomföra skatteförändringar som uppmuntrar investeringar
            i företag. Det handlar om avbyråkratisering, satsning på forskning
            och andra åtgärder som måste till för att bryta den förödande
            massarbetslösheten.
          </note>
          <note>
            I det betänkande som vi nu diskuterar har socialdemokraterna
            slagit fast att utformningen av arbetsrätten har betydelse för
            nyanställningar och nivån på arbetslösheten. Det är ett ganska
            intressant konstaterande efter det resonemang som fördes under
            föregående period. Det gör man inledningsvis i betänkandet där
            det heter att de förslag som regeringen har lagt fram just syftar
            till att underlätta nyanställningar och att minska arbetslösheten.
            Man konstaterar alltså att arbetsrättslagstiftningen har betydelse
            för hur många människor som saknar arbete. Då blir det en diskussion
            om hur långt man skall gå i det här sammanhanget.
          </note>
          <note>
            Jag menar att socialdemokraterna inte har gått tillräckligt långt
            för att ställa sig på de människornas sida som saknar arbete i
            dag.
          </note>
          <note>
            Vi kristdemokrater har i motioner föreslagit en återgång till
            de regler som infördes av fyrpartiregeringen under den förra mandatperioden.
            Vi vill också förlänga den maximala tiden för visstidsanställning
            till 24 månader. Det vi vill komma åt är att många, framför allt
            ungdomar, rutinmässigt sägs upp inför sexmånadersdagen av sina
            anställningar. Många fler skulle kunna få fotfäste på arbetsmarknaden
            om man ostört kunde jobba upp till 24 månader på en arbetsplats
            och skaffa sig den erfarenhet som det innebär att ha ett arbete.
          </note>
          <note>
            Vi tycker att det finns mycket goda skäl att tillsätta en parlamentarisk
            utredning som får i uppdrag att se över arbetsrätten och lägga
            fram förslag till en arbetsrättslagstiftning för 2000-talet i
            den miljö som jag tidigare har diskuterat med mycket stora förändringar
            på arbetsmarknaden och arbetsplatserna.
          </note>
          <note>
            Det här betänkandet präglas, liksom Socialdemokraternas politik
            plägar göra, i stora delar av ett tänkande som tar sin utgångspunkt
            i kollektivet, inte i den enskilde. Det tar sig bl.a. uttryck
            i att man på arbetsplatser som saknar kollektivavtal inte skall
            få den rätt man har på annat håll, nämligen att sluta avtal om
            avvikelser från anställningsskyddslagen. Att på detta sätt sätta
            organisationer före individer är en socialdemokratisk sjuka som
            vi känner igen från många andra håll. Den överordnade instansen
            förväntas begripa bättre än enskilda personer, som känner problemen
            och förutsättningarna i detalj.
          </note>
          <note>
            Vi kristdemokrater lutar oss mot den s.k. subsidiaritetsprincipen,
            som går ut på att man lägger besluten på i vid mening lägsta möjliga
            effektiva nivå. Vi vill alltså föra ned förhandlingsrätten så
            långt det är möjligt och ge parterna på den lägre nivån det stöd
            och den hjälp som behövs för att detta skall fungera.
          </note>
          <note>
            Herr talman! Vi kristdemokrater står självfallet bakom alla de
            kristdemokratiska reservationerna, men jag nöjer mig för tids
            vinnande med att yrka bifall till reservationerna 1, 6 och 30.
            Jag konstaterar också att kammaren nu är betydligt mer välfylld
            än då jag började mitt anförande.
          </note>
          <note type="speaker">
            Anf. 239 STEN ÖSTLUND (s):
          </note>
          <note>
            Herr talman! Det har väl inte undgått någon att det är lagen
            om anställningsskydd som nu behandlas i kammaren.
          </note>
          <note>
            Det förslag vi har att behandla innehåller några olika delar.
            En del handlar om att förbättra vikariers och deltidsanställdas
            situation på arbetsmarknaden och berör i hög grad kvinnornas arbetsmarknad.
          </note>
          <note>
            En annan del innehåller ett förslag som, tror vi, innebär ökade
            möjligheter för äldre att få anställning genom ett nytt sätt att
            tjäna in uppsägningstid.
          </note>
          <note>
            En tredje del handlar om hur vi vill underlätta nyanställningar,
            och där ingår förslag om en ny anställningsform, kallad överenskommen
            visstidsanställning.
          </note>
          <note>
            Företrädesrätten till återanställning kortas från tolv till nio
            månader. I dag krävs att en central facklig organisation godkänner
            eller träffar en överenskommelse om lokala avvikelser rörande
            de dispositiva delarna i lagen om anställningsskydd. Förslaget
            innebär att det i lagen inte anges på vilken nivå avtal om avvikelser
            kan träffas genom kollektivavtal - i vissa fall.
          </note>
          <note>
            Bakgrunden till de förslag vi nu går fram med finns delvis i
            den debatt om arbetsrätten och dess betydelse som förts i denna
            kammare under många år.
          </note>
          <note>
            Även inom socialdemokratin har denna debatt naturligtvis pågått,
            formellt sedan 1990.
          </note>
          <note>
            Den socialdemokratiska regeringen tillsatte 1991
          </note>
          <note>
            en utredning under Anna-Greta Leijon, som efter valet 1991 byttes
            ut. Utredningen gavs då nya direktiv av den borgerliga regeringen.
            Bl.a. på basis av den utredningen, men också på andra ideologiska
            grunder, inledde den dåvarande borgerliga regeringen ett omfattande
            förändringsarbete, som till praktiskt taget alla delar följde
            de krav som arbetsgivarsidan hade drivit.
          </note>
          <note>
            Några av de besluten ändrade vi hösten 1994, efter det att vi
            hade återkommit i regeringsställning. Det gällde turordningsreglerna,
            blockad-, konflikt- och vetorättsreglerna, som återställdes. Samtidigt
            deklarerade vi att arbetsrätten borde ses över och förändras,
            och vi ställde våra förhoppningar till att parterna själva skulle
            finna de lösningar tiden kräver. Den s.k.
          </note>
          <note>
            Arbetsrättskommissionen tillsattes också.
          </note>
          <note>
            Hur det sedan gick behöver jag väl knappast upprepa. Parternas
            positioner blev alltför låsta. Det är väl ingen obekant att inför
            SAF:s krav, som väl närmast kan beskrivas som sammanfallande med
            krav som framförts av moderaterna i denna kammare, låstes även
            fackets positioner.
          </note>
          <note>
            De förslag vi nu går fram har vad gäller de delar som har blivit
            kontroversiella ett enda syfte. Genom möjligheter till ökat lokalt
            inflytande och genom den nya anställningsformen, överenskommen
            visstidsanställning, vill vi göra det lättare för företagen att
            anställa. Framför allt vill vi göra det lättare för småföretagare
            att våga prova möjligheten att anställa, och ingen kan väl, med
            den höga arbetslöshet vi har i dag, bestrida att det är bra att
            fler kan få ett jobb.
          </note>
          <note>
            Reglerna för de redan anställda är och förblir oförändrade, förutom
            de förbättringar som vi föreslår för vikarier och deltidsanställda.
            Det är självfallet vår förhoppning att de som har kunnat få ett
            arbete tack vare den nya anställningsformen också skall kunna
            få en fast anställning när de har fått visa vad de kan och går
            för.
          </note>
          <note>
            Till detta har sagts att lagen redan i dag i reglerna för prov-
            och visstidsanställning ger de möjligheter som behövs. Men vi
            vet samtidigt att många småföretagare, och då särskilt enmansföretagare,
            tvekar inför att göra sin första anställning. Vi vet att dessa
            företagare - oftast felaktigt, men ändå - har upplevt reglerna
            som svåra och att det har funnits en rädsla för att göra bort
            sig och hamna i svårigheter. Detta gäller särskilt för dem som
            tidigare inte har haft några anställda. Samtidigt vet vi att sju
            av tio nyanställningar sker i småföretag.
          </note>
          <note>
            Den kritik som framförts under den tid då förslagen har behandlats
            skall naturligtvis respekteras, men vi tycker att den ibland har
            blivit alltför onyanserad.
          </note>
          <note>
            Det har framställts som att hela arbetsrätten håller på att tippas
            ned i avgrunden. Detta antyds i Vänsterpartiets motion, och det
            har som bekant även framförts på annat sätt. Jag har fått ta del
            av de mest fantastiska konstruktioner av hur illasinnade arbetsgivare
            nu kommer att laborera för att över huvud taget undvika att ha
            fast anställda i sin verksamhet. Kritiken har främst gällt den
            nya anställningsmöjligheten, den som kallas överenskommen visstidsanställning.
          </note>
          <note>
            Enligt regeringens förslag är den nya anställningsformen försedd
            med vissa begränsningar. Det gäller max fem anställda, minst en
            månads anställning och längst 12 respektive 18 månaders anställning
            under en treårsperiod. Självfallet skall för dem som anställs
            på överenskommen visstidsanställning i övrigt gälla samma villkor
            som för alla andra på arbetsplatsen.
          </note>
          <note>
            Eventuella krav från arbetsgivare som strider däremot är lika
            ogiltiga som vid anställning under andra former.
          </note>
          <note>
            Utskottsmajoriteten utgår från att det stora flertalet arbetsgivare
            kommer att använda den nya anställningsformen på ett seriöst sätt,
            men vi är medvetna om att det kan finnas vissa risker för missbruk
            - detta är ju en helt ny form. Även om denna risk kan vara liten
            är det allvarligt om det förekommer, och vi har definitivt inte
            avsett att den nya anställningsformen skall gynna oseriösa arbetsgivares
            laborerande med olika anställningsformer som ett konkurrensmedel.
          </note>
          <note>
            Vi föreslår därför att det tillsätts en referensgrupp med arbetsmarknadens
            parter samt Jämställdhetsombudsmannen. Gruppen skall kontinuerligt
            utvärdera den nya anställningsformen och återkomma till riksdagen
            inom en treårsperiod och redovisa erfarenheter och slutsatser
            beträffande den överenskomna visstidsanställningen. Det här ger
            utskottet regeringen till känna.
          </note>
          <note>
            Vad gäller förslaget om ändringar i dispositivitetsreglerna så
            att avtal kan träffas även på lokal nivå vill jag understryka
            att det i hög grad ankommer på de fackliga organisationernas egen
            arbetsordning hur detta skall utövas. Förhandlingsrätt tillkommer
            lokal facklig organisation enligt den definition som finns i medbestämmandelagens
            § 6, om avtal inte anger annat.
          </note>
          <note>
            Hur den fackliga organisationen ordnas och verksamheten bedrivs
            beslutar varje fackförbund, precis som tidigare. I flera fall,
            bl.a. beträffande möjligheten att träffa avtal om annat än vad
            lagen föreskriver vad gäller intjänad uppsägningstid, ligger dispositiviteten
            kvar på den centrala nivån. Det skall vidare finnas avtalsreglerade
            förhållanden på arbetsplatsen, antingen genom klar partstillhörighet
            eller genom s.k. hängavtal.
          </note>
          <note>
            Vad avser företrädesrätten till återanställning understryks i
            propositionen den AD-dom som säger att det strider mot grunderna
            i anställningsskyddslagen att helt avtala bort reglerna om företrädesrätt.
            Domen äger giltighet vare sig avvikelser sker genom centralt eller
            lokalt träffade kollektivavtal.
          </note>
          <note>
            Självfallet gäller det för lagens alla dispositiva delar att
            uppgörelser inte får strida mot grunderna i lagstiftningen och
            mot god sed på arbetsmarknaden, exempelvis vid överenskommelser
            om turordning vid arbetsbrist.
          </note>
          <note>
            Lagen föreslås nu i vissa fall inte ta ställning till på vilken
            nivå disposiviteten kan utövas, vilket kan ge möjligheter till
            ett större lokalt inflytande. Det motsvarar i stort sett vad som
            gäller redan dag, då förbunden på olika sätt har delegerat förhandlingsrätten
            till den lokala nivån.
          </note>
          <note>
            Den utpressningssituation som det har målats upp att de lokala
            facken skulle hamna i är mot denna bakgrund enligt vår mening
            överdriven.
          </note>
          <note>
            Det skall understrykas att lika litet som det går att tvinga
            en arbetsgivare att ingå avtal för förhållanden i hans verksamhet,
            exempelvis om verksamhetens omfattning, går det att tvinga en
            lokal facklig organisation att ingå avtal som strider mot vad
            denna bedömer som rimligt för sina medlemmar i förhållande till
            grunderna i lagstiftningen.
          </note>
          <note>
            Medbestämmandelagen ger i sådana lägen den förhandlingsordning
            som parterna har att leva och rätta sig efter, och den kvarstår
            ograverad då MBL i den nu aktuella propositionen över huvud taget
            inte berörs.
          </note>
          <note>
            Herr talman! De förändringar vi nu genomför har, utöver att stimulera
            särskilt småföretagare att anställa, också ett annat syfte. Genom
            den uppgörelse som vi socialdemokrater nu träffat med Centern
            förutser vi att vi fått ett beslut på den enskilda arbetsrättens
            område som kan stå sig långt över tiden, och det är viktigt att
            så kunnat ske.
          </note>
          <note>
            De tre högerpartierna har i dessa frågor en annan inställning.
            De vill, utöver de delar i vilka de accepterat vårt förslag, återinföra
            den lag som gällde under
          </note>
          <note>
            1994 - och för den delen gå längre än så efter den väg
          </note>
          <note>
            Svenska Arbetsgivareföreningen pekat ut. Längst går som vanligt
            Moderaterna. Särskilt understryker de omsorgen om de små företagen
            och deras svårigheter
          </note>
          <note>
            - och dessa finns förvisso. Men när det tar sig sådana uttryck
            som framgår av Moderaternas motioner och deras tidigare reservationer
            i riksdagen blir det avslöjande. Bara ett citat: "Det är inte
            rimligt att det skall behövas juridisk expertis för att tolka
            och tillämpa lagen."
          </note>
          <note>
            För de flesta av oss är rätten till vårt arbete av grundläggande
            betydelse i vår tillvaro. Det ifrågasätts sällan att vi behöver
            få hjälp med speciell sakkunskap och ibland även juridisk expertis
            i frågor som har långt mindre betydelse för oss som medborgare.
            På samma sätt kan det ibland behövas sådan hjälp i frågor som
            rör oss i arbetslivet. Därför behövs lagar och avtal. Därför behövs
            de fackliga organisationerna och ibland deras ombudsmän - likaväl
            som arbetsgivaren ibland behöver ha hjälp av ombudsmän från arbetsgivarorganisationen.
          </note>
          <note>
            Men i särskilt den moderata världen är det så ordnat att det
            som gäller det grundläggande i vår tillvaro, vårt arbete, skall
            ordnas så enkelt och okomplicerat att vem som helst, bara man
            är företagare, skall vara skickad att enväldigt hantera sådana
            frågor relativt den anställde.
          </note>
          <note>
            Inget visar väl bättre att när Moderaterna går i spetsen och
            de andra hänger med - litet olika långt när det gäller Folkpartiet
            respektive Kristdemokraterna - blir det arbetsgivarna som kommer
            att bestämma i ett återtåg mot tiden för gamla § 32 - "fritt antar
            och avskedar". Det är innebörden i det som Christel Anderberg
            har sagt här i dag från denna talarstol, och till vissa delar
            även Elver Jonsson och Kristdemokraterna.
          </note>
          <note>
            Mot denna bakgrund, herr talman, tycker jag det är utomordentligt
            tillfredsställande att vi nu har nått en bred överenskommelse
            om lagen om anställningsskydd med ändringar som gör det lättare
            att anställa -
          </note>
          <note>
            men inte att avskeda.
          </note>
          <note>
            Jag yrkar bifall till hemställan i utskottets betänkande och
            avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 240 ELVER JONSSON (fp) replik:
          </note>
          <note>
            Herr talman! Först vill jag ta upp etiketteringen.
          </note>
          <note>
            Sten Östlund talar om de tre högerpartierna. Då vill jag säga
            att det är lika oförsynt som att efter Sten
          </note>
          <note>
            Östlunds försiktiga anförande kalla honom för socialist. Det
            liksom passar inte.
          </note>
          <note>
            Men jag känner mig inte träffad av det här, Sten
          </note>
          <note>
            Östlund, därför att vi tar avstånd inte bara från termer som
            klasskamp utan också från det som socialdemokrater - och för all
            del också folk på den motsatta kanten - har talat om: att välja
            sida. Från liberalt håll ser vi inte detta som att spela på den
            ena eller den andra planhalvan. Som politiker och lagstiftare
            har vi att hitta balanspunkten mellan två intressen som naturligtvis
            i grunden inte utan vidare kan vara överens.
          </note>
          <note>
            Det finns ett konstruktivt, när det är som bäst, spänningsfält
            mellan arbetsgivare och arbetstagare och deras organisationer,
            och det är inget fult i det.
          </note>
          <note>
            För oss politiker gäller det att hitta ramarna för att de skall
            kunna ha en långtgående frihet att avtala och spänna musklerna.
          </note>
          <note>
            Vi vill underlätta nyanställningar, säger Sten Östlund. Utmärkt!
            Det är åt rätt håll. Och när han nu försvarar förbättringarna
            och rör sig mittåt skulle jag vilja säga: Rör er litet till, och
            ni är inne på liberala marker! Ingen jämförelse i övrigt, men
            jag kan ändå travestera detta med en ideologisk nyorientering
            och säga: Det är bra, Sten Östlund! Efter de här applåderna tror
            jag att det är möjligt att fortsätta.
          </note>
          <note type="speaker">
            Anf. 241 STEN ÖSTLUND (s) replik:
          </note>
          <note>
            Herr talman! Elver Jonsson tyckte inte om att jag talade om de
            tre högerpartierna. Men ni har i alla fall en gemensam reservation.
            Även i en motion understryker ni betydelsen av att arbetstagaren
            och arbetsgivaren själva skall få träffa överenskommelser i betydligt
            större utsträckning än vad som är möjligt i dag på kollektivavtalsreglerade
            arbetsplatser.
          </note>
          <note>
            Jag vill ställa en fråga till Elver Jonsson: Hur långt är ni
            beredda att följa Moderaterna på den vägen?
          </note>
          <note>
            Moderaternas modell är ju att kollektivavtalet bara skall gälla
            om arbetsgivaren och den anställde kommer överens om det, om de
            begär facklig medverkan och att kollektivavtal skall gälla. I
            annat fall skall det som arbetsgivaren och den anställde har kommit
            överens om gälla. Det är inte svårt, för oss som har haft att
            företräda anställda ute på arbetsplatserna, att föreställa sig
            vad det kan innebära, nämligen en ingångslön som i regel skulle
            vara väsentligt annorlunda och lägre än vad den är i dag. Det
            är min absoluta övertygelse, inte minst i nuvarande arbetsmarknadssituation.
          </note>
          <note>
            Jag skulle alltså vilja fråga Elver Jonsson: Hur långt är ni
            beredda att gå med Moderaterna på den vägen?
          </note>
          <note type="speaker">
            Anf. 242 ELVER JONSSON (fp) replik:
          </note>
          <note>
            Herr talman! Först bara en synpunkt: Sten Östlund talade tidigare
            om att en del tror att det nya som finns i propositionen och betänkandet
            gör att man nu kan laborera med olika anställningsformer, och
            han sade då att det nog inte är möjligt.
          </note>
          <note>
            Jag var inne på samma tema i mitt anförande. Jag tror att det
            är en överdriven misstänksamhet. Men när man samtidigt skall tillsätta
            en referensgrupp tror jag att man exponerar den misstänksamhet
            som Sten
          </note>
          <note>
            Östlund säger inte existerar.
          </note>
          <note>
            Sedan kommer Sten Östlund med en retorisk fråga: Hur långt är
            ni beredda att följa Moderaterna? Vi följer inte, men vi ställer
            upp på det som Börje
          </note>
          <note>
            Hörnlund föreslog riksdagen, det som vi fick riksdagens stöd
            för och som vi levde med ett tag. Det fungerade väl. Det fungerade
            så väl att när återställarna har gjort sitt misslyckande är Sten
            Östlund, Socialdemokraterna och regeringen på väg att flykta från
            det man hade för sig på hösten 1994.
          </note>
          <note>
            Så frågar Sten Östlund: Hur långt vill ni gå? Kan man träffa
            fler överenskommelser? Javisst, det ligger ju i det dispositiva
            och även i den liberala synen. Om parterna kan komma överens skall
            vi som lagstiftare inte i onödan lägga oss i.
          </note>
          <note>
            Sten Östlund talade tidigare om att småföretagen skulle få lättare
            att anställa. Det tycker vi är bra, men det finns på några punkter
            en del att göra. Jag har påtalat skadestånden, som tydligen var
            på gång men som kom av sig.
          </note>
          <note>
            Vi beklagar att turordningsfrågan inte finns med, därför att,
            som jag sade i mitt anförande, vid flertalet neddragningar finns
            det uppgörelser mellan parterna om ett avsteg när det gäller turordningsreglerna.
          </note>
          <note>
            Sedan är det den stora politiken som jag tycker missar en hel
            del. Jag har nämnt sjuklönen som exempel. Är det inte, Sten Östlund,
            ytterst en maktfråga uppe i tunnluften bland dem som har den centrala
            positionen? Lokalt tror jag att det här går att hantera mycket
            bra.
          </note>
          <note type="speaker">
            Anf. 243 STEN ÖSTLUND (s) replik:
          </note>
          <note>
            Herr talman! Det tror jag också, bl.a. därför att det skall finnas
            ett centralt avtal som skall gälla på arbetsplatsen om man skall
            kunna tillämpa den lokala förhandlingsrätten.
          </note>
          <note>
            Sedan är det väl så, Elver Jonsson, men det är möjligt att jag
            minns litet fel, att ni tycker att det är rätt att man skall kunna
            komma överens på arbetsplatsen och är beredda att gå betydligt
            längre än vi är beredda att göra, även i det enskilda fallet.
          </note>
          <note>
            När det sedan gäller återställarna är de återställda.
          </note>
          <note>
            De är inte tillbaka. Över huvud taget berörs inte medbestämmandelagen
            i det här förslaget och inte heller turordningsreglerna. Det får
            man förhandla om för dem som är tillsvidareanställda på precis
            samma sätt som man har gjort tidigare. I det fallet har jag ingen
            anledning att vara orolig för att det inte går att hantera ute
            på arbetsplatserna. Hade det inte gått att hantera hade vi väl
            inte haft den enorma arbetslöshet vi har i dag.
          </note>
          <note type="speaker">
            Anf. 244 INGRID BURMAN (v) replik:
          </note>
          <note>
            Herr talman! För två år sedan handlade en av de första debatterna
            jag deltog i här i kammaren om återställaren av arbetsrätten.
            Sten Östlund företrädde då som nu utskottsmajoriteten, och vi
            kände både
          </note>
          <note>
            Sten Östlund och jag att vi hade ett stort stöd av de fackliga
            organisationerna när vi återställde arbetsrätten. Sten Östlund
            fick då inte beröm av Folkpartiet, vilket han får i dag.
          </note>
          <note>
            Sedan dess har det gått två år och Socialdemokraterna och Sten
            Östlund har gått andra vägar. I dag tror jag att jag är den enda
            här som faktiskt har stöd av de fackliga organisationerna. Jag
            får väl låta det vara osagt riktigt hur det är med det, men jag
            känner ett enormt stöd från de fackliga organisationerna när jag
            fortsätter att hävda löntagarnas behov av ett starkt anställningsskydd.
            Det leder mig till att ställa två frågor till Sten Östlund.
          </note>
          <note>
            Motivet för den här förändringen är att göra det lättare för
            småföretag att anställa. På vilket sätt är det svårt i dag, särskilt
            när vi ändrar uppsägningsreglerna? En småföretagare måste planera
            30 dagar i förväg. Man anställer, sedan måste man motivera varför
            man visstidsanställer och 30 dagar innan måste man veta när anställningen
            tar slut. Vad är det för hinder egentligen?
          </note>
          <note>
            Min andra fråga är: Sten Östlund citerar AD:s dom och säger att
            det är förbjudet att avtala bort företrädesrätten. Ja, och nu
            sänker Socialdemokraterna från 12 månader till 9. Enligt AD får
            man inte avtala den bortre. När är företrädesrätten en företrädesrätt?
          </note>
          <note>
            Är det acceptabelt med en veckas företrädesrätt, fjorton dagar
            eller var sätter Sten Östlund gränsen?
          </note>
          <note type="speaker">
            Anf. 245 STEN ÖSTLUND (s) replik:
          </note>
          <note>
            Herr talman! Jag förstod inte riktigt Ingrid Burmans sista fråga.
            Företrädesrätten kommer att vara 9
          </note>
          <note>
            månader. Man kan i vissa fall avtala bort den på lokal nivå,
            men jag anser nog inte att man kan avtala bort företrädesrätten
            generellt. Det måste finnas motiv. På samma sätt som det måste
            finnas motiv för att göra undantag från turordningsreglerna, som
            man också lokalt redan i dag oftast förhandlar om. Men det måste
            finnas ett skäl till att man gör undantag från turordningsreglerna.
            Det går inte att göra som i fallet med flygbolagen, där det ena
            flygbolagets personal blev ställd helt vid sidan. Man avtalade
            bort deras anställningsskydd. Det får man inte göra. Det måste
            finnas skäl och motiv till att man gör undantag.
          </note>
          <note>
            Jag skulle vilja, om tiden räcker, citera vad jag sade när vi
            debatterade den här frågan hösten 1994: "Vi menar att det inte
            finns någon anledning att parterna på arbetsmarknaden, som nu
            erbjuds ett avgörande ansvar för det fortsatta utredningsarbetet
            och utvecklingen på området, skall ges andra utgångspunkter för
            arbetet i förhållande till det som gällde under nära 20
          </note>
          <note>
            år från 70-talets början till ingången av innevarande år."
          </note>
          <note>
            Det var ett av de främsta skälen till att vi återställde arbetsrätten
            till exakt det som gällde tidigare. Vi tog bort det som hade gällt
            1994, med den förväntningen att man i Arbetsrättskommissionen
            skulle kunna komma överens om en ny och bättre arbetsrätt.
          </note>
          <note>
            Jag vill understryka att jag beklagar att det inte kunde ske.
          </note>
          <note type="speaker">
            Anf. 246 INGRID BURMAN (v) replik:
          </note>
          <note>
            Herr talman! Sten Östlund undvek att svara på min fråga. Vad
            innebär de här förändringarna och hur kommer de att göra det lättare
            för småföretagare att anställa? Vad är problemet i dag? Är det
            att man behöver motivera och förklara varför det skall vara en
            visstidsanställning, eller är det att man måste ha en planering
            på minst 30 dagar?
          </note>
          <note>
            När det gäller företrädesrätten upplevde jag att
          </note>
          <note>
            Sten Östlund använde AD:s dom som ett motiv för att företrädesrätten
            även framgent är skyddad. Men mitt problem, Sten Östlund, och
            många av Sveriges löntagares, är att ni sänker antalet månader
            med företrädesrätt med motivet att det skall bli lättare att nyanställa.
          </note>
          <note>
            Redan när ni sänker till 9 månader sorterar ni ut stora grupper
            av bl.a. föräldralediga, som kommer att ha svårt att reellt hävda
            sin företrädesrätt. Det här är ett bekymmer. På vilket sätt har
            företrädesrätten varit ett hinder för att nyanställa? Det önskar
            jag att Sten Östlund reder ut, så att jag och fler med mig förstår.
          </note>
          <note>
            Den nya formen av överenskommen visstidsanställning innebär ju
            att arbetsgivarna inte behöver förhandla, man behöver inte motivera
            varför man visstidsanställer, man behöver inte gå in i dialog.
            Vi behandlar löntagarna som en just-in-time-produkt som kan hoppa
            in och ut ur arbetslivet utan något som helst krav på de arbetsgivare
            som faktiskt tar människors arbetskraft i anspråk. Är det här
            en anständig bild, Sten Östlund? I och med att vi tar bort avtalskravet
            också, slår vi faktiskt ut förhandlingsinstitutet på lokal nivå.
            Är detta anständigt, Sten Östlund?
          </note>
          <note type="speaker">
            Anf. 247 STEN ÖSTLUND (s) replik:
          </note>
          <note>
            Herr talman! Svaret till Ingrid Burman på frågan varför man skall
            ha den överenskomna visstidsanställningen är väl att det är en
            psykologisk spärr som har funnits och som finns i dag. Visst är
            det påverkat av skräckpropaganda från visst håll i det här samhället.
            Det vill jag också påstå. Vi fick omedelbart en reaktion genom
            vissa undersökningar som gjordes efter det att förslaget till
            lagrådsremiss hade lagts fram. Den gav åtminstone vid handen att
            många företagare tänkte prova att anställa om de fick den här
            möjligheten. Är det så får vi prova detta som ett led att komma
            till rätta med arbetslösheten. Det är naturligtvis ingenting som
            tidigare har hindrat någon arbetsgivare från att anställa. Om
            man tillsvidareanställer behöver man över huvud taget inte förhandla.
          </note>
          <note>
            Det är min förhoppning att arbetsgivarna nu när de får möjligheten
            att tillvidareanställa med en uppsägningstid på bara en månad
            under de första två åren skall våga prova också den möjligheten.
            Den möjligheten kan vi hjälpas åt att sprida kunskap om. Det är
            en månads uppsägningstid som arbetsgivaren har att iaktta. Därefter
            är han av med lönekostnaderna för den han har anställt, om nu
            inte situationen är sådan i företaget att han kan bevara anställningen.
          </note>
          <note>
            När det sedan gäller niomånadersregeln är det helt klart ett
            steg tillbaka. Jag har inget annat svar att ge
          </note>
          <note>
            Ingrid Burman än det som står i propositionen, nämligen att det
            i vissa lägen har gjort att arbetsgivarna inte har börjat anställa
            så pass snabbt som de borde ha kunnat göra.
          </note>
          <note type="speaker">
            Anf. 248 CHRISTEL ANDERBERG (m) replik:
          </note>
          <note>
            Herr talman! Det var en sak som jag inte förstod i
          </note>
          <note>
            Sten Östlunds anförande. Han sade någonting om att det var väldigt
            avslöjande i moderaternas motioner att vi skrev att det inte är
            rimligt att man skall behöva anlita juridisk expertis för att
            förstå regelsystemen.
          </note>
          <note>
            Det framgick inte vad det avslöjar om oss moderater.
          </note>
          <note>
            Men Sten Östlund fick det att låta som om det var något väldigt
            hemskt.
          </note>
          <note>
            Vi lever i Krångelsverige, Sten Östlund. Jag har säkert hundratals
            gånger hört människor säga: Jag funderar på att starta eget. Men
            några anställda skall jag jädrar i mig inte ha! Det är den allmänna
            inställningen hos människor som går i starta-eget-tankar.
          </note>
          <note>
            Det är så svårt, och det är så krångligt.
          </note>
          <note>
            Jag är själv jurist fast så rysligt gammal att jag redan hade
            tagit min jurkand-examen innan de stora arbetsrättsliga regelkomplexen
            kom på 70-talet. När jag började i arbetsmarknadsutskottet och
            försökte sätta mig in i arbetslagstiftningen - LAS, MBL och allt
            det andra - tyckte jag att det kändes hur jag stångade min panna
            blodig. Det är fullständigt obegripligt och ogenomträngligt för
            en person som inte har fått speciell skolning på området.
          </note>
          <note>
            Tycker Sten Östlund och socialdemokraterna att det är rimligt
            att ett sådant företag som EL-PER AB i
          </note>
          <note>
            Gagnef skall behöva lägga halva sin årsomsättning på att anlita
            juridisk expertis? Det blir ju dyrt om man råkar göra sig skyldig
            till en förseelse mot MBL. Det var fullständigt chockerande för
            mig som gammal åklagare att upptäcka att om man begår en ringa
            förseelse mot en kvinnlig anställd enligt MBL kan det rendera
            dubbelt så högt skadestånd som en grov våldtäkt.
          </note>
          <note type="speaker">
            Anf. 249 STEN ÖSTLUND (s) replik:
          </note>
          <note>
            Herr talman! Jag har inga kunskaper om påföljder vid våldtäkt.
            Men den verklighetsbeskrivning som moderaterna gör, och som ni
            har gjort mycket länge, stämmer inte, Christel Anderberg. Det
            citat jag använde i mitt anförande finns inte i den nuvarande
            motionen eller i era reservationer. Det är hämtat från tidigare
            framställningar av hur ni ser på arbetsrätten.
          </note>
          <note>
            I grunden tycker ni att det skall vara så enkla regler på arbetsplatsen
            att vilken arbetsgivare som helst skall praktiskt taget enväldigt
            kunna använda sig av det regelverk som finns. Då blir det att
            man går tillbaka till 32 § i Svenska Arbetsgivareföreningens stadgar,
            dvs. arbetsgivaren som fritt antar och avskedar.
          </note>
          <note>
            Det är min alldeles bestämda övertygelse.
          </note>
          <note>
            Den skräckbild som ni målar upp från moderat håll över hur infernaliska
            fackliga förtroendemän och ombudsmän ställer till det ute hos
            våra småföretagare är rent ut sagt en aning lögnaktig, Christel
            Anderberg.
          </note>
          <note>
            Så är det i huvudsak inte. Jag har erfarenheter från fackligt
            arbete på varven. Var det någonting som vi var överens om så var
            det att vi behövde varandra.
          </note>
          <note>
            Från avdelningen i Göteborg har jag den erfarenheten att det
            är fler arbetsgivare som ringer och frågar våra ombudsmän om råd
            och dåd än vad det är medlemmar, närapå. Jag vill inte påstå att
            det är så. Men det är väldigt många arbetsgivare som ringer till
            avdelningen och ber om hjälp och råd ute på sina arbetsplatser,
            och det får de. Så är relationen i huvudsak.
          </note>
          <note type="speaker">
            Anf. 250 CHRISTEL ANDERBERG (m) replik:
          </note>
          <note>
            Herr talman! Det är alldeles rätt uppfattat, Sten
          </note>
          <note>
            Östlund. Vi moderater tycker faktiskt att regelsystemet skall
            vara så enkelt och lättbegripligt att var och en som i övrigt
            har kvalifikationer att bli egen företagare också skall kunna
            bli det.
          </note>
          <note>
            Varven i Göteborg var ganska stora arbetsgivare innan kostnadsbilden
            i Sverige började raka i höjden så att människor måste avskedas.
            Där kunde man ha juridiska staber som löste problemen. Men det
            kan inte EL-PER AB i Gagnef ha, Sten Östlund. Det är därför vi
            har en sådan brist på arbetsgivare i vårt land.
          </note>
          <note>
            Varför är ni socialdemokrater så rädda för individuella avtal?
            I detta land behöver vi ännu inte fråga facket till råds innan
            vi ingår äktenskap, börjar hoppa fallskärm eller flyga till månen.
            Varför skall vi då inte själva kunna förhandla med våra arbetsgivare
            - var och en som tycker att han kan eller vill det?
          </note>
          <note>
            Vi har aldrig sagt att vi skall förbjuda Sten Östlund. Men däremot
            vill vi väldigt gärna inkräkta på hans förhandlingsmonopol och
            därmed förknippade privilegier. Vem är det ni kämpar för? I vems
            intresse är det ni gör det, är det för era medlemmar eller för
            de fackliga organisationerna?
          </note>
          <note type="speaker">
            Anf. 251 STEN ÖSTLUND (s) replik:
          </note>
          <note>
            Herr talman! Det är bara att konstatera att vi befinner oss ganska
            långt ifrån varandra Christel Anderberg och jag i vår syn på hur
            tillståndet är på den svenska arbetsmarknaden.
          </note>
          <note>
            När det gäller individuella avtal är det inte så att löntagarna
            i det här landet påtvingas den fackliga verksamheten och kollektivavtalet
            som någon form av tvångströja. I allt väsentligt tycker de att
            facket skulle kunna vara betydligt fränare att företräda medlemmarnas
            intressen än vad det faktiskt är. Det är ett av de stora problemen.
          </note>
          <note>
            Jag vet ett förslag som kanske också Moderaterna omfattar. SAF
            driver att man skall ordna omröstningar på arbetsplatserna om
            avtalen. Det var ett mycket stringent krav inte minst från vänsterhåll
            så sent som på 70-talet och på 80-talet. Jag tror nog att det
            var för att man hade den uppfattningen att medlemmarna ville ha
            mer krut i den fackliga verksamheten än vad man upplevde.
          </note>
          <note type="speaker">
            Anf. 252 GÖRAN HÄGGLUND (kd) replik:
          </note>
          <note>
            Herr talman! Jag tror att detta är ganska plågsamt för Socialdemokraterna
            och att det är det som förklarar en del uttryck som Sten Östlund
            använde i sitt inlägg när han talade om högerpartierna, osv.
          </note>
          <note>
            Jag tror att om de fyra partier som var i regeringsställning
            under förra perioden hade lagt fram det förslag som Socialdemokraterna
            lägger fram i dag, så hade ordalydelsen varit ungefär likadan
            från Sten
          </note>
          <note>
            Östlunds sida. Socialdemokraterna vill måla upp en klyfta mellan
            sig och de övriga partierna för att påvisa en skillnad. Att det
            finns skillnader råder det inget tvivel om. Annars hade vi inte
            reserverat oss. Men det handlar ju om att finna en rimlig avvägning
            mellan det som kan sägas vara den anställdes trygghet och företagens
            möjligheter att expandera och anställa nya människor. I denna
            avvägning har ju Socialdemokraterna kommit en bit. Men jag skulle
            vilja gå ytterligare en bit i förhållande till vad Sten Östlund
            vill göra.
          </note>
          <note>
            Sten Östlund talar om att han tror att arbetsgivarna är ansvarstagande
            och förnuftiga i de delar som han vill ändra på. När vi säger
            att vi vill ändra på någonting, heter det att vi går arbetsgivarnas
            ärenden. Jag förstår att mina ord inte väger så tungt för Sten
            Östlund, så jag skall återge vad chefredaktör Rolf Alsing har
            sagt: Arbetsrätten behöver moderniseras. Låsningen i frågan om
            turordningsreglerna är fullständigt obegriplig. Reglerna måste
            vara flexibla och anpassade efter dagens verklighet. Varför vågar
            ni inte ta steget och låta arbetsgivarna undanta två nyckelpersoner
            vid minskning av personalstyrka?
          </note>
          <note type="speaker">
            Anf. 253 STEN ÖSTLUND (s) replik:
          </note>
          <note>
            Herr talman! Det senaste inlägget kan väl bara bemötas med att
            på de punkter som exempelvis LO
          </note>
          <note>
            trycker hårt på, anställningskyddet och arbetsrätten, står man
            kvar även efter uppgörelsen med Centerpartiet. När det gäller
            turordningsreglerna, återanställningsrätten och rätten att företräda
            medlemmarna vid konflikter vill man inte ha några förändringar.
            De frågor som har varit aktuella är vetorättsreglerna, konfliktreglerna
            och turordningsreglerna. Vi förändrar dem inte i dag utan gör
            ändringar på några andra punkter.
          </note>
          <note>
            Sedan är det klart att vi gärna hade sett att överenskommelserna
            hade blivit bättre. Det är mycket troligt att det hade kunnat
            bli mycket bättre, om parterna hade kunnat komma överens i arbetsrättskommissionens
            hägn. Men nu gick inte det. Då är situationen bekymmersam med
            den höga arbetslösheten som inte vill ge vika. Vi har anledning
            att tro att en del, särskilt mindre arbetsgivare och enmansföretagare
            som skulle kunna anställa, backar inför att ta det steget. Därför
            vill vi underlätta för dem.
          </note>
          <note type="speaker">
            Anf. 254 GÖRAN HÄGGLUND (kd) replik:
          </note>
          <note>
            Herr talman! Vad jag ville visa på var att utskottet i sitt betänkande
            säger att man genomför vissa förändringar eller, om man så vill,
            liberaliseringar i arbetsrätten för att underlätta för företag,
            för att ge fler människor arbete och för att minska arbetslösheten.
          </note>
          <note>
            Det handlar då om att genomföra vissa förändringar.
          </note>
          <note>
            Socialdemokraterna har tagit vissa steg, och jag tror att det
            blir ytterligare steg så småningom. Jag skulle vilja se ytterligare
            åtgärder, eftersom jag tror att det är nödvändigt för att minska
            den massarbetslöshet som
          </note>
          <note>
            Sverige har drabbats av.
          </note>
          <note type="speaker">
            Anf. 255 STEN ÖSTLUND (s) replik:
          </note>
          <note>
            Herr talman! Ja, Göran Hägglund, det är väl där gränsen går mellan
            er och oss.
          </note>
          <note>
            Vi hoppas nu att vi har träffat en överenskommelse som skall
            stå sig stabilt över tiden. Det kommer att göras en utvärdering
            av den överenskomna visstidsanställningen under tre år. Sedan
            får vi väl se vad som skall göras.
          </note>
          <note>
            Arbetsrätten och lagen om anställningsskydd har betydelse för
            sysselsättningen. Som här har sagts av
          </note>
          <note>
            Ingrid Burman visar ju forskning och studier på området att en
            stark arbetsrätt inte har den negativa betydelse för sysselsättningen
            som Svenska Arbetsgivareföreningen och de borgerliga partierna
            brukar framhålla.
          </note>
          <note type="speaker">
            Anf. 256 ELVING ANDERSSON (c):
          </note>
          <note>
            Herr talman! Den nuvarande arbetsrättsliga lagstiftningen härstammar
            från första hälften av 70-talet.
          </note>
          <note>
            Lagstiftningen återspeglar förhållanden på och erfarenheter av
            arbetsmarknaden på 50- och 60-talen.
          </note>
          <note>
            Med tanke på den enorma förändring som har skett i samhället
            sedan dess, inte minst på arbetsmarknaden, är det helt naturligt
            att det finns ett stort behov av modernisering av den arbetsrättsliga
            lagstiftningen. Ett genomgående tema under hela den tid som arbetsrätten
            har fungerat är att framför allt småföretagen har upplevt den
            som svårtillämpad och krånglig. Det är ganska naturligt, då den
            i första hand är anpassad till de stora företagens förutsättningar.
          </note>
          <note>
            Fyrklöverregeringen genomförde under förra mandatperioden ett
            antal förändringar i arbetsrätten.
          </note>
          <note>
            Dessa förändringar var, tycker jag, bra och välmotiverade. Men
            efter valet 1994 och det därpå följande regeringsskiftet valde
            den nyvalda socialdemokratiska regeringen att med stöd av Vänsterpartiet
            göra en återställare även på detta område och den reformerade
            arbetsrätten återfördes till det gamla. Samtidigt insåg dock regeringen
            behovet av att modernisera arbetsrätten. Arbetsmarknadens parter
            fick därför i uppdrag att själva söka finna lösningar på de problem
            som fanns.
          </note>
          <note>
            Parterna misslyckades att ta detta ansvar och därmed var frågan
            tillbaks på det politiska ansvarsområdet.
          </note>
          <note>
            Centern och regeringen har gemensamt utarbetat förslaget till
            en reformerad arbetsrätt. Jag tycker att förslaget är en bra avvägning
            av de naturligt motstående intressen som finns på arbetsmarknaden.
            Arbetsrätten måste ha en ändamålsenlig utformning och vara en
            rimlig avvägning mellan löntagarnas behov av skydd mot godtyckliga
            och diskriminerande beslut och företagens behov av att kontinuerligt
            kunna anpassa sin organisation och sin arbetsstyrka till förändrade
            förutsättningar och behov. De arbetsrättsliga reglerna skall dessutom
            vara utformade på ett sådant sätt att de inte försvårar för företagen
            att expandera eller nystarta.
          </note>
          <note>
            Kritiken mot det nu föreliggande förslaget är hård, både från
            de fackliga organisationerna och från arbetsgivarna. Kritiken
            är också hård från den yttersta högern representerad av Christel
            Anderberg här i dag och den yttersta vänstern representerad av
            Ingrid
          </note>
          <note>
            Burman. Det gör att jag stärks i min uppfattning att vi har lyckats
            finna en rimlig och bra balanspunkt mellan dessa motstående intressen.
          </note>
          <note>
            För Centerpartiet har en förändrad och förenklad arbetsrätt inte
            handlat om att ta ställning för den ena eller andra parten på
            arbetsmarknaden. Den maktkamp som främst SAF och LO är inblandade
            i är förlamande för chanserna att skapa nya jobb och har alltför
            länge blockerat förbättringar för småföretagen.
          </note>
          <note>
            I stället har vi vägletts av en ambition att sänka trösklarna
            för de arbetslösa, de som står utan jobb, att komma in på arbetsmarknaden.
          </note>
          <note>
            De viktigaste förändringar som nu sker i lagen om anställningsskydd
            är för det första att det blir en rejäl förenkling när det gäller
            att nyanställa genom den överenskomna s.k. visstidsanställningen.
            Inte minst i små, expanderande företag kommer den nya anställningsformen
            att möjliggöra fler jobb. Företagarna kan utan onödig byråkrati
            anställa fem personer upp till tolv månader och nya företag upp
            till 18 månader.
          </note>
          <note>
            För det andra handlar det om ökad flexibilitet för företagen
            genom kortare tid med rätt till återanställning, nio månader i
            stället för tolv. I dag är tolvmånadersregeln ett hinder både
            för företagen och för den som sägs upp på grund av arbetsbrist.
            Vid förnyat behov av arbetskraft, men kanske med en annan kompetens,
            snabbas nyanställning nu på, och för den arbetslöse ökar incitamentet
            att vara aktiv i stället för att kanske vänta på chansen till
            återanställning.
          </note>
          <note>
            För det tredje handlar det om decentraliserat ansvar och inflytande
            genom utökad möjlighet att sluta lokala kollektivavtal. Den genomgående
            kommentaren från många, både löntagare och företagare, är att
            om bara samarbetet får hanteras lokalt, så skall det ske smidigt.
            Jag tror därför att disposiviteten i lagen, som nu ökar, är viktig.
          </note>
          <note>
            För det fjärde innebär förändringarna en kraftfull jämställdhetssatsning
            genom en stärkt ställning för de deltidsarbetande och för vikarierna.
            Det är till övervägande delen kvinnor som befinner sig i dessa
            positioner.
          </note>
          <note>
            För det femte innebär detta en stärkt konkurrenskraft för den
            äldre arbetskraften genom förändrade uppsägningstider.
          </note>
          <note>
            En förändrad arbetsrätt löser inte de svåra sysselsättningsproblem
            vi har i vårt land. Arbetsrätten är dock en viktig pusselbit för
            att skapa ett positivt företagsklimat, vilket är det enda som
            i grunden hjälper för att skapa nya arbetstillfällen. Det kan
            knappast vetenskapligt beläggas vilken betydelse den nya arbetsrätten
            får för företagandet och för att få fram fler jobb. Däremot kan
            jag hänvisa till många kontakter bland både företagare och anställda.
            Man säger entydigt att den arbetsrätt vi hittills har haft, har
            utgjort ett hinder för fler jobb.
          </note>
          <note>
            Jag vill också reagera på en del av de väldigt kraftiga överdrifter
            som har förekommit i debatten inför dagens riksdagsbeslut. Det
            har varit brev, artiklar, annonser, tal osv. Jag måste säga att
            jag väldigt många gånger inte känner igen det förslag som ligger
            på riksdagens bord när jag lyssnar på i första hand olika fackliga
            företrädare. Man får ibland intrycket att vi skulle vara på väg
            att återgå till slaveri i vårt land.
          </note>
          <note>
            I en påkostad tidning från LO kan man t.ex. läsa rubriker som:
            Löneskillnaderna kommer att öka,
          </note>
          <note>
            Daglönearbetet kommer tillbaka, Dåligt blir sämre,
          </note>
          <note>
            Facket behövs inte, säger regeringen osv. I ett brev som kom
            häromdagen från Hotell- och restauranganställdas förbund i Västerås
            uppmanar den lokale ombudsmannen: Försämra inte de möjligheter
            vi har i dag att kräva mänskliga rättigheter på våra arbetsplatser!
            Jag ställer mig onekligen frågan om vi verkligen har studerat
            och läst samma förslag till ny lagstiftning.
          </note>
          <note>
            Handelsanställdas förbunds ordförande Kenth
          </note>
          <note>
            Pettersson anser att det bara är han och de övriga centrala funktionärerna
            som begriper vad som är bra och dåligt för de enskilda medlemmarna.
            Därför har han nu drivit igenom en stadgeändring som innebär att
            de lokala fackklubbarna fråntas sin förhandlingsrätt. Så talar
            maktens arrogans!
          </note>
          <note>
            Jag är för min del övertygad om att människor lokalt ute i landet
            är fullt kapabla att föra sin egen talan och veta vad som är bäst
            för dem själva, för arbetskamraterna och för situationen på det
            egna företaget.
          </note>
          <note>
            Kenth Pettersson medger också i en artikel i tidningen Expressen
            att den stadgeändring man har genomfört inom Handelsanställdas
            förbund är ett försök att sabotera riksdagens beslut. Då måste
            jag säga att jag blir litet bekymrad för hur man ser på den representativa
            demokratin. Även en förbundsordförande i
          </note>
          <note>
            Handels måste lära sig att respektera demokratiskt fattade beslut
            i Sveriges riksdag, oavsett om han gillar dem eller inte.
          </note>
          <note>
            Sedan vill jag övergå till huvudkravet i Moderaternas, Folkpartiets
            och Kristdemokraternas reservation om att vi skall återgå till
            1994 års arbetsrättsliga lagstiftning. Ett av de stora problem
            vi har upplevt under senare år, är den ständiga återställarpolitiken.
          </note>
          <note>
            Jag och de andra representanterna från den f.d.
          </note>
          <note>
            fyrklöverregeringen, var oerhört kritiska mot Socialdemokraternas
            återställarpolitik efter valet 1994. Vi är alla överens om att
            det är olyckligt att med skiftande majoriteter återställa, återställa
            återställare osv.
          </note>
          <note>
            Därför är det inte särskilt långsiktigt konstruktivt att nu bara
            kräva en återställare, en återgång till 1994 års regel.
          </note>
          <note>
            Vi måste i stället se till att hitta de politiska majoriteter
            som finns för att skapa regelverk som kan hålla över tiden, så
            att parterna på arbetsmarknaden vet vad som gäller. Vi får inte
            sitta och tjuvhålla och jäklas med varandra och hoppas att det
            efter nästa val skall bli en ny majoritet som återställer vad
            den tidigare har åstadkommit. Det är ingen konstruktiv politik
            inför framtiden. Det är därför vi från Centerns sida har medverkat
            till att hitta en uppgörelse med regeringen kring arbetsrätten.
            I dessa delar, när det gäller lagen om anställningsskydd, har
            vi nu en stabil politisk majoritet. Nu vet parterna att det här
            kommer att gälla för lång tid framöver.
          </note>
          <note>
            Avslutningsvis, herr talman, vill jag säga att moderniseringen
            av den arbetsrättsliga lagstiftningen har inriktats på att skapa
            bättre förutsättningar för fler jobb, lägre trösklar för nyanställning,
            decentralisering, förenkling och en rejäl jämställdhetssatsning.
          </note>
          <note>
            Det är det som kännetecknar den här uppgörelsen mellan Centerpartiet
            och regeringen. Dessutom gynnar de allra flesta av förändringarna
            i första hand de små och medelstora företagen. Jag tycker, herr
            talman, att det här är ett bra förslag, och jag yrkar därför bifall
            till arbetsmarknadsutskottets hemställan i det aktuella betänkandet.
          </note>
          <note type="speaker">
            Anf. 257 CHRISTEL ANDERBERG (m) replik:
          </note>
          <note>
            Fru talman! Jag hälsade tidigare i dag på den förre arbetsmarknadsministern
            Börje Hörnlund. Han var inte inne i kammaren så värst länge, och
            det förstår jag. Jag undrar vad han tycker om att hans eget parti,
            med Elving Andersson i spetsen, nu hjälper Socialdemokraterna
            att riva upp mycket av det som han lade ned arbete och kraft på
            under sin period. Man förråder de ideal som vi arbetade för tillsammans
            under den borgerliga regeringsperioden.
          </note>
          <note>
            Jag kan försäkra Elving Andersson att vi på den
          </note>
          <note>
            "yttersta högerkanten", som han vill kalla det, också har som
            målsättning att det måste finnas en rimlig balans mellan parterna
            på arbetsmarknaden. Vi är fullständigt övertygade om att en hållbar
            ekonomisk utveckling förutsätter ett gott och anständigt samarbetsklimat
            mellan arbetsgivare och anställda.
          </note>
          <note>
            Men det har ju uppstått en obalans, Elving Andersson. Conny Persson
            på EL-PER AB i Gagnef satt ensam som arbetsgivare och företrädde
            tre anställda.
          </note>
          <note>
            Mot sig hade han ett helt koppel med proffsförhandlare som skulle
            tvinga honom att behålla en butiksanställd när de i själva verket
            var en el-installatör bolaget behövde för sin fortsatta överlevnad.
          </note>
          <note>
            Kan Elving Andersson ha någon förståelse för att han tyckte att
            han blev utsatt för otrygghet och för godtyckliga och diskriminerande
            beslut?
          </note>
          <note type="speaker">
            Anf. 258 ELVING ANDERSSON (c) replik:
          </note>
          <note>
            Fru talman! Jag har ganska ingående diskuterat det här förslaget
            med förrförre arbetsmarknadsministern
          </note>
          <note>
            Börje Hörnlund, så jag vet ganska väl vad han tycker.
          </note>
          <note>
            Christel Anderberg, vem förråder vad? Moderaterna har ju fullständigt
            övergett den politik som vi i fyrklöverregeringen stod för när
            det gällde arbetsrätten. Nu heter det att man till nöds kan acceptera
            det här som ett litet steg, men sedan skall man vandra långt ut.
            Skall vi ha en sorts Vilda Västern-situation på svensk arbetsmarknad?
          </note>
          <note>
            Jag vill nog påstå att den som mest brutalt har lämnat fyrklöverrregeringens
            positioner är Christel
          </note>
          <note>
            Anderberg - inte jag och inte heller Centern.
          </note>
          <note>
            Christel Anderberg säger att Centern nu hjälper
          </note>
          <note>
            Socialdemokraterna med att riva upp fyrklöverregeringens arbetsrätt.
            Det är inte sant. Det gjorde ju Socialdemokraterna tillsammans
            med Vänstern hösten
          </note>
          <note>
            1994. Det var då man gjorde återställaren. Nu ser vi till att
            en ny och modern arbetsrätt skapas som innebär, tror jag, att
            det på ett ganska bra sätt går att hitta den balanspunkt som jag
            tidigare försökte beskriva.
          </note>
          <note>
            När det gäller den arbetsplatssituation som Christel Anderberg
            nyss beskrev vill jag säga att jag har stor förståelse för att
            arbetsgivaren upplever sig vara i underläge i omnämnda situation.
            Det gäller då den nuvarande arbetsrättslagstiftningen, om jag
            förstått saken rätt. I och med det förslag som ligger nu på riksdagens
            bord blir det rätt stora förändringar.
          </note>
          <note type="speaker">
            Anf. 259 CHRISTEL ANDERBERG (m) replik:
          </note>
          <note>
            Fru talman! Jag vill bara upplysa Elving Andersson om att Moderaterna
            inte alls har förändrat sin politik vare sig på det här området
            eller på något annat område. Vi har i stället vidareutvecklat
            vår politik - till skillnad från Centern som har vänt
          </note>
          <note>
            180 grader.
          </note>
          <note type="speaker">
            Anf. 260 ELVING ANDERSSON (c) replik:
          </note>
          <note>
            Fru talman! Jag vet inte hur jag skall kommentera det som nyss
            sades. Jag kan bara konstatera att det i så fall är en våldsam
            vidareutveckling, där man vänder på många av de principer som
            vi i fyrpartiregeringen blev överens om. Huvudregeln borde vara
            att vi har kollektivavtal och ordnade regler på svensk arbetsmarknad.
            De principerna var vi överens om. Nu vänder Moderaterna de principerna
            fullständigt ryggen. Om Christel Anderberg vill kalla det för
            en vidareutveckling av idéerna är en sak. Det må vara upp till
            er själva att sätta en etikett på det. Men kom inte och sätt etiketten
            på Centerns position i dagsläget i förhållande till regeringen
            att vi har förrått något som vi tidigare gemensamt stod för, för
            det är inte sant.
          </note>
          <note type="speaker">
            Anf. 261 INGRID BURMAN (v) replik:
          </note>
          <note>
            Fru talman! Jag vill börja med att gratulera Elving
          </note>
          <note>
            Andersson. Jag tycker faktiskt att han i och med det här förslaget
            har fått igenom väldigt mycket av den borgerliga arbetsrättspolitiken.
            Jag vill också tacka
          </note>
          <note>
            Elving Andersson. Han har verkligen förmåga att tala klarspråk.
            Vad Elving Andersson sade här i talarstolen var ju att förändringen
            i fråga om företrädesrätten och minskningen av tolvmånadersregeln
            har kommit till för att arbetsgivare lättare skall kunna ersätta
            människor som har bristande kompetens med sådana som har en ny
            och fräschare kompetens. Tack för det klarspråket! Jag tror att
            vi alla är betjänta av just sådana tydligheter.
          </note>
          <note>
            Sedan har jag en fråga till Elving Andersson: Hur kan det här
            förslaget beskrivas som en kraftfull jämställdhetssatsning? Bl.a.
            JämO har ju pekat på att den försämrade företrädesrätten gör att
            kvinnor slås ut.
          </note>
          <note>
            Det gör också den lokala avtalsrätten. JämO säger dessutom att
            de fackliga förbunden centralt är bättre grindvakter när det gäller
            jämställdheten. Vi vet ju att detta ger ökade möjligheter till
            visstidsanställningar och missgynnar kvinnor och kvinnors anställningsvillkor.
            Har Elving Andersson inte läst det yttrandet?
          </note>
          <note>
            Har han inte tagit del av alla konsekvenserna här?
          </note>
          <note>
            Visserligen saknas i hela förslaget varje form av jämställdhetsanalys,
            vilket i sig är en brist. Men att gå så långt som att beskriva
            det här som en kraftig jämställdhetssatsning är något som jag
            skulle vilja att
          </note>
          <note>
            Elving Andersson kommenterade.
          </note>
          <note type="speaker">
            Anf. 262 ELVING ANDERSSON (c) replik:
          </note>
          <note>
            Fru talman! Den vikariatsituation som i dag råder beskrivs ibland
            som ett vikariatträsk - inte minst inom den offentliga sektorn,
            inom vården. Människor, i första hand kvinnor, får ju där år ut
            och år in gå på det ena vikariatet efter det andra utan att ha
            chans till ett ordentligt jobb. Vidare gäller det deltidarna och
            deras möjligheter till företräde till mertid. Här har vi ett typiskt
            kvinnoperspektiv på dessa förändringar. Det är ingen tillfällighet
            att fackförbund som t.ex. Kommunal, som ju domineras av kvinnor,
            länge har krävt den här typen av förändringar.
          </note>
          <note>
            Jag har litet svårt att förstå resonemanget om att t.ex. den
            lokala förhandlingsrätten missgynnar kvinnor. Detta centralistiska
            elittänkande är mycket vanligt hos Vänstern. Det är bara centralt,
            i toppen på de fackliga organisationerna och möjligen också här
            i riksdagen som man begriper vad som är bäst för människor. Så
            fort vi släpper något lokalt och människor i samverkan lokalt
            ute på företagen skall förhandla fungerar ingenting längre. Jag
            tror att människorna ute på arbetsplatserna är lika måna om, och
            begriper, jämställdhetspolitik precis lika bra som
          </note>
          <note>
            Ingrid Burman och jag. Jag vågar ge dem chansen att ta det ansvaret.
          </note>
          <note type="speaker">
            Anf. 263 INGRID BURMAN (v) replik:
          </note>
          <note>
            Fru talman! Elving Andersson och jag har samma syn på vikariaten.
            När det däremot gäller de direkta försämringar som det här betänkandet
            innehåller just på jämställdhetsområdet - där det ju handlar om
            företrädesrätten, om den lokala avtalsrätten och om ökade möjligheter
            till visstidsanställningar - skulle jag önska mer utvecklade kommentarer.
          </note>
          <note>
            Låt oss titta på den lokala avtalsrätten. Det är inte bara jag
            som gör sådana påståenden som jag gör. Man har ju utrett vad som
            händer när lokala avtalsturlistor tecknas. Gravida och kvinnor
            i fertil ålder ställs åt sidan. Det finns forskning på detta område.
            Elving
          </note>
          <note>
            Andersson med sitt stora intresse för jämställdhetsfrågor borde
            känna till det.
          </note>
          <note>
            Vidare gäller det detta med fackföreningen och maktens arrogans
            - Kenth Pettersson, såvitt jag förstår. Jag tror att Elving Andersson
            behöver fundera litet grand över vad det innebär att tillhöra
            en fackförening. Varje månad bekräftar man sitt medlemskap med
            ganska mycket pengar. Det kostar minst 100 kr i månaden, ibland
            200 kr, att vara medlem, att just vara företrädd. Det finns en
            demokratisk ordning, företrädesrätt, i den fackliga organisationen.
            Detta bekräftar varje medlem varje månad med mycket pengar. Du
            och jag däremot är demokratiskt valda. Ingen bekräftar oss förrän
            1998. Detta tror jag att man skall beakta och ta till sig när
            man funderar över de fackliga organisationerna och den representativa
            demokrati som både Elving Andersson och jag försvarar.
          </note>
          <note type="speaker">
            Anf. 264 ELVING ANDERSSON (c) replik:
          </note>
          <note>
            Fru talman! Det är bara att konstatera att Ingrid
          </note>
          <note>
            Burman, jag och tydligen också Kenth Pettersson har helt olika
            tilltro till den lokala nivån. Jag har stor tilltro till den lokala
            nivån. Jag tror att de enskilda människorna i samverkan i lokala
            fackklubbar ute på företagen klarar det här på ett utmärkt sätt.
            Det gäller då även att tillgodose sina intressen, beakta rimliga
            jämställdhetsaspekter osv. Vi har alltså olika tilltro till den
            lokala nivån. Min tilltro till människorna i samverkan lokalt
            ute på företag eller på andra ställen är alltså mycket stark -
            till skillnad från hur det är med
          </note>
          <note>
            Ingrid Burmans.
          </note>
          <note type="speaker">
            Anf. 265 GÖRAN HÄGGLUND (kd) replik:
          </note>
          <note>
            Fru talman! Först ett konstaterande och sedan två frågor.
          </note>
          <note>
            Elving Andersson argumenterar på ett märkligt sätt här. I normala
            fall berömmer man sig av att ha fått god uppslutning bakom ett
            förslag som man presenterar. Men här konstateras det att eftersom
            alla är emot har vi nog rätt.
          </note>
          <note>
            Sedan till mina två frågor. Den första frågan är: Är detta den
            arbetsrätt som Centern i dag anser vara den som småföretagen behöver
            nu och för framtiden? Jag gör min tolkning utifrån vad Elving
            Andersson sade om att vi inte skall se några förändringar på det
            här området, utan här skall råda - för att använda ett populärt
            ord - stabilitet för framtiden.
          </note>
          <note>
            För tids vinnande skall jag avstå från att ställa min andra fråga.
          </note>
          <note type="speaker">
            Anf. 266 ELVING ANDERSSON (c) replik:
          </note>
          <note>
            Fru talman! Jag skall försöka svara lika kort som
          </note>
          <note>
            Göran Hägglund ställde frågan.
          </note>
          <note>
            Det är naturligtvis så att om vi från Centerns sida själva hade
            utformat den här arbetsrätten hade den sett annorlunda ut. Den
            hade också sett annorlunda ut om den socialdemokratiska regeringen
            själv hade utformat den. Men vi har båda tyckt att det har varit
            väsentligt att skapa just stabilitet och långsiktiga spelregler,
            och då får man ge och ta. Det var precis samma sak som vi fick
            göra på fyrpartiregeringens tid -
          </note>
          <note>
            då fick vi också ge och ta för att bilda majoriteter. Det har
            vi gjort nu också.
          </note>
          <note>
            Vi står till fullo bakom det förslag som vi har kommit överens
            om.
          </note>
          <note type="speaker">
            Anf. 267 GÖRAN HÄGGLUND (kd) replik:
          </note>
          <note>
            Fru talman! Skall man alltså tolka det som att denna kompromiss
            i dag är inlemmad i Centerns politik, och att detta är Centerns
            politik när partiet självt formulerar den?
          </note>
          <note>
            Fråga två: Skulle Elving Andersson i korta ordalag vilja beskriva
            den arbetsrätt som Centern företrädde före 1991 års val?
          </note>
          <note type="speaker">
            Anf. 268 ELVING ANDERSSON (c) replik:
          </note>
          <note>
            Fru talman! Historiska tillbakablickar skall vi kanske försöka
            hitta ett bättre valt tillfälle för att ägna oss åt än när kammaren
            är i tidsnöd.
          </note>
          <note>
            Den överenskommelse som vi har gjort med regeringen kring arbetsrätten
            står vi bakom. Vi tycker att det är ett bra förslag, och vi kommer
            inte att kortsiktigt medverka till att det rivs upp och förändras.
          </note>
          <note type="speaker">
            Anf. 269 Statsrådet ULRICA MESSING (s):
          </note>
          <note>
            Fru talman! 1995 återställde Socialdemokraterna de borgerliga
            förändringarna i arbetsrätten. Regeringen utgick ifrån att parterna
            på arbetsmarknaden måste ges en chans att själva förnya arbetsrätten.
            Propositionen var då en viktig signal om att de förändringar som
            var motiverade att göra skulle inledas från likställda utgångspunkter.
            Som alla nu vet lyckades inte den tillsatta Arbetsrättskommissionen
            enas om konkreta förändringar. Men man lyckades med något annat,
            nämligen att visa hur viktigt det är att långsiktigt lösa frågan
            och skapa stabila spelregler.
          </note>
          <note>
            Regeringen kan inte blunda för att arbetsrättsfrågan har diskuterats
            utan framgång alltför länge. Vi kan inte fortsätta riskera att
            återställandet blir det enda som är stabilt. Det tjänar ingen
            på, varken anställda eller företagare. Alla behöver stabila spelregler.
            Alla behöver trygghet. Det är därför regeringen har gjort denna
            uppgörelse med Centern. Vi hoppades i det längsta att parterna
            själva skulle komma överens om nya, moderna och stabila regler.
            När det inte blev så kom frågan och ansvaret tillbaka till regeringen
            och riksdagen.
          </note>
          <note>
            Regeringen kan inte heller blunda för att arbetslösheten är vårt
            största samhällsproblem. Långt över
          </note>
          <note>
            300 000 människor är öppet arbetslösa. Antalet människor som
            får allt svårare att få fotfäste på arbetsmarknaden har ökat,
            och allra svårast är det för de unga. Regeringens förslag till
            ny arbetsrättslagstiftning halverar ingen arbetslöshet, men vi
            vet att förenklingar i anställningsformerna som gör det lättare
            att anställa människor skyndar på skapandet av nya jobb vid en
            konjunkturuppgång. Förändringar behövs som gör det lättare för
            framför allt små företag att växa. Vi har velat åstadkomma det
            utan att luckra upp grunderna i anställningsskyddet.
          </note>
          <note>
            Regeringen får inte blunda för att arbetsmarknaden har förändrats
            och att reglerna måste anpassas till nya villkor. Det spelar ingen
            roll vilken av arbetsmarknadens parter som vi lyssnar på. De säger
            samtliga att reglerna måste anpassas till en ny verklighet, men
            fack och arbetsgivare pekar delvis på olika lösningar. Jag är
            övertygad om att samtliga ställer upp på beskrivningen av att
            konkurrensen har hårdnat, att kraven på flexibilitet har ökat,
            att informationstekniken har utvecklats, att arbetsformerna har
            förändrats och att internationaliseringen har fördjupats. Det
            är helt enkelt ett annat arbetsliv nu än det var när lagstiftningen
            kring arbetsrätten i stora stycken kom till.
          </note>
          <note>
            Både företag och anställda upplever allt snabbare förändringar
            och ökad otrygghet, och lagstiftningen måste ta hänsyn till detta.
          </note>
          <note>
            Regeringen får heller inte blunda för att kvinnor har en utsatt
            situation på arbetsmarknaden. Den omfattande deltidsarbetslösheten
            är till stora delar ett kvinnoproblem, likaså det omfattande missbruket
            av rullande vikariatsanställningar. Sammantaget rör det sig om
            hundratusentals kvinnor - och förvisso några män - vars situation
            på arbetsmarknaden nu förbättras med regeringens förslag.
          </note>
          <note>
            Jag skall snart kort kommentera förslagets delar, men innan dess
            vill jag peka på de delar av lagen som vi inte har rört. Det är
            viktigt, tycker jag, för att få distans till höstens debatt om
            förslaget.
          </note>
          <note>
            Regeringens förslag bevarar anställningsskyddslagens fyra viktiga
            grundpelare. Vi bevarar kravet på saklig grund för uppsägning,
            vi rör inte turordningsreglerna, vi bevarar tillsvidareanställning
            som den normala huvudsakliga anställningsformen och vi bevarar
            rätten till återanställning.
          </note>
          <note>
            Med anledning av detta vill jag vända mig till
          </note>
          <note>
            Ingrid Burman och Vänsterpartiet. Ni hävdar att regeringen nu,
            med hjälp av Centern, för en högerpolitik. Jag tycker att ni skall
            läsa Moderaternas partimotion mycket noggrant en gång till. Lyssna
            på vad
          </note>
          <note>
            Christel Anderberg och Moderaterna säger här i dag, inte för
            att ta till er det som sägs, men för att förstå vad som verkligen
            är högerpolitik. Det är deras politik som kan bli alternativet
            om vi inte löser frågan långsiktigt.
          </note>
          <note>
            Jag är lättad över att moderaterna är så tydliga i sin politiska
            ambition på det arbetsrättsliga området.
          </note>
          <note>
            Det blir enklare på det viset. Det som förs fram i deras partimotion
            är inga små justeringar av arbetsrätten för att anpassa den till
            ett förändrat arbetsliv.
          </note>
          <note>
            Deras alternativ är i stort sett att avveckla anställningsskyddet.
            Det gör det betydligt enklare att förklara den avgrund som skiljer
            regeringen från Moderaterna i denna fråga.
          </note>
          <note>
            Ingrid Burman! Gudrun Schyman sade i en artikel i Aftonbladet
            nyligen - Ingrid Burman sade det också nyss i denna kammare -
            att denna dag är en sorgedag för arbetarrörelsen. Vad skulle de
            då säga om Moderaternas förslag, som presenterats här i dag, varit
            verklighet? När jag läste Gudrun Schymans artikel, och när jag
            lyssnade på Ingrid Burman här i dag, kom jag att tänka på berättelsen
            om vallpojken som ropade att vargen kom. När sedan vargen verkligen
            kom var det ingen som trodde på honom.
          </note>
          <note>
            Till Christel Anderberg och Moderaterna vill jag ställa följande
            fråga: Har ni inte tagit del av den senaste tidens arbetsmarknadsforskning?
            Det finns inget stöd i den för er politik. Ni hittar inga argument
            där för att lägga LAS i malpåse. Det kommer inte fram fler jobb
            bara för att det blir enklare att säga upp människor. Tvärtom
            kan det leda till att nödvändiga investeringar i utbildning och
            kompetensutveckling minskar.
          </note>
          <note>
            Anställningstrygghet ger kreativa och ansvarstagande anställda.
            Godtycke ger det inte.
          </note>
          <note>
            Fru talman! Regeringen vill därför göra det lättare att anställa
            men inte att säga upp anställda. Det är den avgörande skillnaden
            mellan oss och Moderaterna.
          </note>
          <note>
            Den nya anställningsform som regeringen föreslår, överenskommen
            visstidsanställning, kommer att innebära en snabbare ökning av
            antalet nya jobb, främst i den privata sektorn. De nya uppsägningstider
            som regeringen föreslår kommer att göra det enklare för äldre
            arbetslösa att få jobb, utan att äldre med jobb får ett sämre
            skydd.
          </note>
          <note>
            Förslaget innebär också att det blir enklare och mindre riskabelt
            att erbjuda tillsvidareanställningar.
          </note>
          <note>
            Det blir effekten av att uppsägningstiden blir en månad under
            de första två åren av en anställning.
          </note>
          <note>
            Samtidigt som regeringen föreslår en förkortning av företrädesrätten
            till återanställning skall det också bli lättare att kvalificera
            sig till denna rättighet. Det gör vi genom att anställda föreslås
            kunna räkna in tillfälliga anställningar under tre år, i stället
            för som nu under två år. Det främjar anställningstryggheten för
            bl.a. tillfälligt anställda.
          </note>
          <note>
            Den ökade möjlighet till lokala kollektivavtal som regeringen
            föreslår är en anpassning till rådande praxis. Redan nu har de
            flesta LO-förbund lagt ut rätten att förhandla om turordningsfrågorna
            lokalt. Jag utgår från att man har gjort det därför att det fungerar
            bra.
          </note>
          <note>
            Regeringens förslag är neutralt till avtalsnivån och tvingar
            inte parterna att teckna avtal lokalt. Men vi ställer ett viktigt
            krav i vårt förslag till ny lag, och det är att det skall finnas
            ett avtal mellan en arbetsgivare som omfattas av centralt avtal
            och en facklig motpart.
          </note>
          <note>
            På vilken nivå parterna sedan väljer att hantera detta lägger
            sig inte lagen och regeringen i.
          </note>
          <note>
            Slutligen vill jag lyfta fram de två förslag som jag som jämställdhetsminister
            är mest glad över. Det är för det första den rätt till förtur
            för deltidsanställda som regeringen föreslår. Det förbättrar de
            deltidsarbetslösas situation avsevärt. För första gången har en
            svensk regering vågat sig på denna förändring. Och den har varit
            eftertraktad - tro mig! Vi stärker de deltidsarbetslösas ställning,
            men vi förbjuder inte deltidsarbete.
          </note>
          <note>
            Det är för det andra den gräns för vikariat som regeringen nu
            föreslår. Det är långtifrån ett slag i luften, som har påståtts.
            Vi sätter nu stopp för det missbruk av vikariat som under lång
            tid har skapat otrygga jobb för framför allt kvinnor. Mer än tre
            års vikarierande hos samma arbetsgivare under en femårsperiod
            skall ge en fast anställning. Lagen är mycket tydlig på den punkten.
          </note>
          <note>
            Detta är en uppgörelse som har förutsättningar att bli stabil
            och långsiktig. Den bevarar grunderna i anställningsskyddet. Den
            kan ge en snabbare ökning av antalet nya jobb. Den förbättrar
            villkoren för små företag. Inte minst stärker den kvinnornas situation
            på arbetsmarknaden.
          </note>
          <note>
            (Applåder)
          </note>
          <note type="speaker">
            Anf. 270 CHRISTEL ANDERBERG (m) replik:
          </note>
          <note>
            Fru talman! Fram till 1970 hade Sverige under
          </note>
          <note>
            100 år sett en enastående ekonomisk utveckling. I
          </note>
          <note>
            början av 1970-talet började alla de stora arbetsrättsliga lagsystemen
            se dagens ljus, bl.a. LAS och MBL.
          </note>
          <note>
            Sedan den tiden har det inte tillkommit ett enda nytt jobb netto
            i det privata näringslivet i Sverige, inte på
          </note>
          <note>
            25 år. Och under samma period har Sverige halkat ned från delad
            andra plats till sjuttonde plats i välfärdsligan, och vi backar
            fortfarande.
          </note>
          <note>
            Jo, vi moderater tar del av mycken forskning. Så sent som i förra
            veckan lyssnade jag på ett mycket intressant föredrag av en framstående
            nationalekonomisk forskare. Han hävdade att det fanns ett mycket
            tydligt samband mellan dessa två fenomen.
          </note>
          <note>
            Läser ni bara en typ av forskning i Rosenbad, eller har möjligen
            statsrådet hört liknande tongångar vid något tillfälle?
          </note>
          <note type="speaker">
            Anf. 271 Statsrådet ULRICA MESSING (s):
          </note>
          <note>
            Fru talman! När den arbetsmarknadspolitiska debatten hölls i
            kammaren i somras varnade Göran Persson för att en halv miljon
            löntagare skulle komma att stå helt utan anställningsskydd om
            Moderaterna genomförde sina förslag till ny arbetsrätt. Efter
            att ha läst Moderaternas motion till det förslag som vi nu debatterar
            undrar jag om det inte skulle kunna bli ännu fler.
          </note>
          <note>
            Moderaterna är helt isolerade i arbetsrättsdiskussionen i dag.
            De står ensamma bakom den totala avreglering som de föreslår.
          </note>
          <note>
            Om Christel Anderberg tycker att det skall komma fler jobb i
            den privata sektorn, delar jag hennes uppfattning. Jag vill också
            att det skall komma fler jobb i den privata sektorn.
          </note>
          <note>
            Men jag undrar var Christel Anderberg hittar en grund för att
            man genom att stoppa hela LAS i malpåse skulle skapa den förutsättningen
            - något som Moderaterna kallar en krisåtgärd. Eller varför skulle
            det hjälpa om alla sympatiåtgärder förbjöds, om löneskillnaderna
            ökade eller om AD slopades? Var hittar ni en koppling mellan att
            det kommer fler jobb, såsom vi alla önskar att det skall göra,
            och en totalt avreglerad arbetsrätt, Christel Anderberg?
          </note>
          <note type="speaker">
            Anf. 272 CHRISTEL ANDERBERG (m) replik:
          </note>
          <note>
            Fru talman! På de två minuter som nu står mig till buds hinner
            jag tyvärr inte besvara alla dessa frågor ingående.
          </note>
          <note>
            Jag undrar om Göran Persson i somras också sade någonting om
            de mer än en halv miljon människor som står inte bara utan anställningsskydd
            utan dessutom utan anställning.
          </note>
          <note>
            Jag kan ta exemplet Nya Zeeland. Finns det landet på statsrådets
            jordglob? Där hade man mycket av den svenska modellen, men så
            började en socialdemokratisk regering i början på 1980-talet en
            omfattande avreglering av arbetsmarknaden. Resultaten är spektakulära.
            På fem år har deras arbetslöshet sjunkit från
          </note>
          <note>
            11 till 6 %. Det är en mycket starkt växande tillväxtekonomi.
            Hela landet sjuder av aktivitet och framtidstro. Dessutom visar
            opinionsundersökningar av olika slag att över 75 % av nyzeeländarna
            är mycket gladare och nöjdare med sin tillvaro såsom den ser ut
            i dag, jämfört med hur den var på den tiden när de levde med den
            svenska modellen.
          </note>
          <note type="speaker">
            Anf. 273 Statsrådet ULRICA MESSING (s):
          </note>
          <note>
            Fru talman! Jag har en jordglob, och på den finns många länder,
            bl.a. Nya Zeeland. Jag har tittat på det förslag som tagits fram
            i Nya Zeeland, och jag har konstaterat att det skiljer sig mycket
            från det förslag som regeringen nu har presenterat i denna kammare.
          </note>
          <note>
            Jag tror inte på deras förslag.
          </note>
          <note>
            I Nya Zeeland är en lägre andel sysselsatta än här i
          </note>
          <note>
            Sverige i dag. Jag tror inte att vi alltid har de enda lösningarna
            för att få ned arbetslösheten, men jag tror inte heller att det
            är så enkelt att vi bara kan kopiera lösningar från andra länder
            och tro att de passar här.
          </note>
          <note>
            Jag önskar att någon av oss hade nyckeln till att få ned den
            höga arbetslösheten, men det verkar vara svårt. Vi är långtifrån
            ensamma i Europa och i andra delar av världen om att ha hög arbetslöshet.
          </note>
          <note>
            Jag tror också att debatten om arbetsrättens möjligheter att
            få ned arbetslösheten har blivit starkt överdriven. Det har varit
            övertoner i debatten, som har skapat oro och överdrifter. Från
            Vänstern har det hetat att förslaget är en ynkedom och en krigsförklaring
            mot facket, att det innehåller borgerliga förslag och går SAF
            till mötes.
          </note>
          <note>
            Det har varit krig och sorg på vänsterkanten, och
          </note>
          <note>
            Högern har inte varit bättre. Man har liknat Sveriges arbetsrätt
            vid den som Franco införde i Spanien.
          </note>
          <note>
            Svensk arbetsrätt är å ena sidan gjord för vackert väder, å andra
            sidan extrem, ociviliserad och stelbent, en black om foten, ett
            hån mot de arbetslösa och utan sans och vett.
          </note>
          <note>
            Jag tror att vi alla i denna kammare liksom alla på arbetsmarknaden,
            både de som har jobb och de som inte har jobb, tjänar på att vi
            gräver ned stridyxan och gemensamt försöker skapa stabila spelregler
            som kan hålla långsiktigt och som gör att våra svenska företag
            vågar växa och investera.
          </note>
          <note type="speaker">
            Anf. 274 ELVER JONSSON (fp) replik:
          </note>
          <note>
            Fru talman! Statsrådet Messing har på ett pedagogiskt sätt tecknat
            en del av bakgrunden. Hon pekar ut de fyra hörnpelare som bär
            upp det som nu skall förändras och vara i förgrunden. Egentligen
            är det föga som kan hetsa upp. När det gäller saklig grund och
            förändring av rätt till återanställning ligger det nog ganska
            rätt, och det finns nog anledning att försvara det.
          </note>
          <note>
            Beträffande turordningen finns det väl än en gång anledning att
            erinra om att vid flertalet av de neddragningar som sker är ett
            flertal frikopplade från just turordningen. När det gäller tillsvidareanställningen
            och att det skulle vara det normala är problemet att det blir
            alltmer ovanligt, och det kan i sig vara ett problem.
          </note>
          <note>
            Det intressanta var väl egentligen det som Ulrica
          </note>
          <note>
            Messing inte sade. Jag försökte i mitt inledningsanförande att
            locka henne till att kommentera frågan om skadestånden för småföretagen
            som i och för sig har varit besvärande i de fall där det har blivit
            påföljd.
          </note>
          <note>
            Men ännu mer tror jag att det har varit psykologiskt hämmande
            därför att många fruktar att råka ut för mycket stora skadestånd
            för små förseelser.
          </note>
          <note>
            Jag tror att det skulle underlätta om Ulrica Messing redan nu
            ändå kunde antyda att en sådan fråga är på väg mot sin lösning.
            Det är inte någon tvekan om att det också handlar om att hantera
            den "stora" politiken, och jag återkommer till det stora besvär
            och bekymmer som nu råder när det gäller just den fördubblade
            sjuklöneperioden.
          </note>
          <note>
            Är Ulrica Messing beredd att fundera och möjligen ompröva, i
            likhet med vad Anders Sundström sade då han hade varit på småföretagarmöte?
          </note>
          <note type="speaker">
            Anf. 275 Statsrådet ULRICA MESSING (s):
          </note>
          <note>
            Fru talman! Jag får tacka för att Elver Jonsson tycker att stora
            delar av förslaget inte är så tokigt. Det hade glatt mig mycket
            om Elver Jonsson också hade röstat för de delarna och ställt sig
            bakom en större enighet.
          </note>
          <note>
            När Elver Jonsson ställer frågan om skadeståndsreglerna vill
            jag bara peka på att det står i förslaget att regeringen skall
            se över skadeståndsreglerna och återkomma. Syftet med den översynen
            är att se om det går att åstadkomma regler där företagets ekonomiska
            förhållanden spelar in vid utdömandet av skadestånd.
          </note>
          <note>
            När vi har gjort den översynen lovar jag att återkomma.
          </note>
          <note type="speaker">
            Anf. 276 ELVER JONSSON (kd) replik:
          </note>
          <note>
            Fru talman! Det sista inlägget tar jag som ett löfte, men vill
            ändå skicka med att det är angeläget att det sker med tempo och
            inte halas i långbänk. Visst är det tydligt att det kan råda väldigt
            stora spännvidder mellan vad en anställd och vad en småföretagare
            eller hantverkare kan ställas till svars för rent ekonomiskt.
          </note>
          <note>
            Den skillnaden är så överdrivet stor att den snarast måste åtgärdas.
          </note>
          <note>
            Ulrica Messing sade också att det väl inte är någon som har nyckeln
            till det här. Jag tycker att det är ett förnämligt uttalande som
            vi kan ta till oss. Ett av problemen var ju att socialdemokraterna
            i opposition trodde sig sitta med nyckeln i låset. Det skulle
            var så enkelt att om man bara skiftade regering så skulle problemen
            vara lösta.
          </note>
          <note>
            Nu har åtminstone statsrådet Messing upptäckt att frågan var
            svårare än så och det är en hygglig början.
          </note>
          <note>
            Jag tycker ändå att den ödmjuka tonen lovar gott inför framtiden,
            för här gäller det att kämpa med stora svårigheter. Inte minst
            de båda parterna på arbetsmarknaden kan vara tuffa att ta. Därför
            behöver vi ett regelsystem som just fastställer balanspunkten.
            Vi skall inte heller här "välja sida".
          </note>
          <note>
            Anf. 277 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Jag vill bara vara tydlig i mitt svar till
          </note>
          <note>
            Elver Jonsson när det gäller översynen av skadeståndsreglerna.
            Det behöver inte nödvändigtvis handla om små och stora företag.
            Utgångspunkten i vår översyn skall vara att se om företagets ekonomiska
            förhållanden kan spela roll.
          </note>
          <note type="speaker">
            Anf. 278 INGRID BURMAN (v) replik:
          </note>
          <note>
            Fru talman! Jag har läst moderaternas förslag. Det är som vanligt
            ett förslag för att öka klassklyftorna, försvaga för löntagarna,
            bygga på starka individer och sedan låta de mer svaga grupperna
            hamna utanför.
          </note>
          <note>
            Och det är ju ingen överraskning. Det är en avgrund mellan Vänsterpartiet
            och Moderaterna. Vi vet hur det ser ut. Vårt bekymmer nu är att
            Socialdemokraterna har lagt ut en spång över denna avgrund genom
            det förslag som i dag ligger på riksdagens bord, och det bekymrar
            oss liksom stora delar av den svenska fackföreningsrörelsen.
          </note>
          <note>
            Jag är också förvånad över det återkommande talet om en stabil
            arbetsrätt. Hur stabil är den arbetsrätten? Har statsrådet Ulrica
            Messing någon gång funderat över om man skulle behöva bredda basen
            för att verkligen få en stabil arbetsrätt?
          </note>
          <note>
            Så till en annan fråga. Jag uppfattar att statsrådet säger att
            vi numera skall använda arbetsrätten som ett konjunkturpolitiskt
            instrument. Man vill påskynda, man vill förändra i arbetsrätten
            som man påskyndar nyanställningarna i en konjunkturuppgång. Det
            var en fullständig nyhet om hur synen på arbetsrätten är i så
            fall.
          </note>
          <note>
            Vi vet alla att moderaternas förslag innebär att
          </note>
          <note>
            500 000 människor ställs utanför arbetsrätten. Det är förfärligt
            och bedrövligt. Jag delar statsrådets uppfattning i den frågan.
          </note>
          <note>
            Men hur många människor ställs utanför lagen om anställningsskydd
            i det nu liggande förslaget? Vi vet att bara i SIF:s avtalsområde
            lär det handla om 40 000
          </note>
          <note>
            människor. Hur många handlar det om i stort? Det här är ett bekymmersamt
            läge.
          </note>
          <note type="speaker">
            Anf. 279 Statsrådet ULRICA MESSING (s):
          </note>
          <note>
            Fru talman! Debattlusten är stor och debattiden ibland kort.
            Jag tycker att det är viktigt att ändå hyfsa debatten. Jag var
            tidigare inne på att jag tycker att det i debatten under sommaren
            har förekommit stora överdrifter. Jag tror inte att någon tjänar
            på det.
          </note>
          <note>
            Jag skulle vilja återge vad arbetsrättsprofessor
          </note>
          <note>
            Ronnie Eklund har sagt i en TT-artikel. Han säger att kritiken
            i själva verket är mycket skrik för litet ull.
          </note>
          <note>
            Anställningstryggheten vid uppsägningar och avskedanden har inte
            försämrats med det här förslaget. Den verkliga kärnan är orörd.
            Allt enligt Ronnie Eklund.
          </note>
          <note>
            Jag håller med honom. Tror Ingrid Burman verkligen själv att
            det här är högerpolitik? Är det högerpolitik att behålla turordningsreglerna?
            Är det högerpolitik att behålla återanställningsrätten? Är det
            högerpolitik att ha saklig grund som skäl för uppsägning, att
            sätta en gräns för vikariaten eller att göra en skärpning för
            dem som är deltidsarbetslösa?
          </note>
          <note>
            Om det är högerpolitik, Ingrid Burman, vad är då
          </note>
          <note>
            Moderaternas förslag?
          </note>
          <note>
            Ingrid Burman sade nyss att hon nog var den enda här som har
            fackets stöd. Jag tror inte det. Jag är själv kommunalare. I mitt
            förbund finns 530 000 kvinnor.
          </note>
          <note>
            På rapports sändningar i kväll var Kommunals förhandlingscef,
            Jan Sjölin, med och sade att förslaget inte har blivit berömt
            eftersom det är kvinnor och unga som tjänar på det. Tänk om det
            är så, Ingrid
          </note>
          <note>
            Burman.
          </note>
          <note type="speaker">
            Anf. 280 INGRID BURMAN (v) replik:
          </note>
          <note>
            Fru talman! Om det är så väl, låt oss i så fall glädja oss åt
            det. Vi har i vår motion lyft fram att vi tycker att det är bra
            steg man tar när det gäller deltids- och vikariatsanställningar.
            Vi har också sagt att stegen kunde vara större.
          </note>
          <note>
            Jag måste ändå återkomma till en sak. Vad jag har sagt och vad
            som bekymrar mig är inte att regeringen för en moderatpolitik.
            Det har jag aldrig sagt. Men jag har sagt att det är en ideologisk
            förflyttning till höger.
          </note>
          <note>
            Det är faktiskt så att förslagen försämrar för ett stort antal
            löntagare och det är en realitet som man inte kan komma ifrån
            genom att berätta vad man inte gör. För mig är detta ett fullständigt
            nytt sätt att presentera politik, att säga: Men titta det här
            rör vi inte, och det här rör vi inte!
          </note>
          <note>
            Det intressanta i dag är att en socialdemokratisk regering försämrar
            lagen om anställningsskydd, något som också, det vet vi genom
            bl.a. JämO:s förträffliga remissyttrande, innebär att stora mängder
            kvinnor kommer att få det sämre på Sveriges arbetsmarknad.
          </note>
          <note>
            Hur många är de som missgynnas av förändrade regler i företrädesrätten?
            Hur många är det som missgynnas när man för ned den lokala förhandlingsrätten?
            De frågorna behöver man också lyfta upp. Måste ett förslag som
            innehåller förbättringar på vissa punkter för vissa grupper av
            kvinnor kombineras med försämringar för andra grupper av kvinnor?
            Om det är så vore det tragiskt.
          </note>
          <note>
            Jag vill ändå passa på att önska statsrådet en god jul. Måtte
            det nya året komma med många nya, goda vänsterinsikter!
          </note>
          <note type="speaker">
            Anf. 281 Statsrådet ULRICA MESSING (s):
          </note>
          <note>
            Fru talman! När regeringen hade hearingen med arbetsmarknadens
            parter och gav dem en möjlighet att komma med synpunkter på den
            överenskommelse som vi och Centern hade gjort, pekade JämO på
            två saker i förslaget. Det var synpunkter som vi tyckte att hon
            hade rätt i, och vi skärpte skrivningarna på de två områden där
            JämO hade kritik. Vi satte en gräns för överenskommen visstidsanställning,
            så att vi inte riskerar daglönearbete. JämO pekade också på att
            med dagens arbetsrättslagstiftning finns det ibland en skillnad
            i hur man ser på jämställdhetsfrågorna på lokal respektive central
            nivå.
          </note>
          <note>
            Jag tror att både Ingrid Burman och jag som politiskt ansvariga
            och aktiva skall fundera på hur vi kan hjälpas åt i det här arbetet.
            Jag träffar regelbundet arbetsmarknadens parter centralt och pratar
            med dem om hur viktigt det är att driva ett jämställdhetsarbete.
          </note>
          <note>
            Jag tycker inte alltid att man centralt är så bra på det som
            man skulle kunna vara, utan man kan bli mycket bättre. Är det
            JämO:s uppfattning att facken lokalt är ännu sämre på att driva
            jämställdhetsarbetet tycker jag att vi gemensamt skall fundera
            över hur vi kan hjälpas åt att förändra detta.
          </note>
          <note>
            Jag lovar Ingrid Burman och företrädare för andra partier i denna
            kammare: En grindvakt för att jämställdheten inte skall slå en
            kil i det nya arbetsrättsförslaget skall inte bara JämO eller
            facken vara, utan också regeringen.
          </note>
          <note>
            Jag vill naturligtvis också passa på att önska Ingrid Burman
            en god jul.
          </note>
          <note type="speaker">
            Anf. 282 BARBRO JOHANSSON (mp) replik:
          </note>
          <note>
            Fru talman! Miljöpartiet har i sin motion begärt att man skall
            komplettera den överenskomna visstidsanställningen med två regler.
            För det första skall en arbetsgivare inte kunna byta personer
            på i huvudsak samma arbetsuppgifter. För det andra skall det införas
            en bortre gräns för alla slags visstidsanställningar, som innebär
            att en arbetsgivare inte kan undvika spärregeln genom att låta
            en arbetstagare hoppa mellan olika typer av visstidsanställningar.
            Om inte dessa regler införs kan effekterna bli mycket förödande
            för många branscher, bl.a. byggbranschen. Man kan där med hjälp
            av visstidsanställningar anställa per byggobjekt och behöver alltså
            inte använda sig av fasta anställningar.
          </note>
          <note>
            Om de här reglerna kunde läggas till den överenskomna visstidsanställningen
            är jag övertygad om att förslaget skulle få större förståelse
            och att en bredare majoritet skulle ställa sig bakom.
          </note>
          <note type="speaker">
            Anf. 283 Statsrådet ULRICA MESSING (s):
          </note>
          <note>
            Fru talman! Jag har läst Miljöpartiets synpunkter, och jag tycker
            att vi tar ett steg i rätt riktning med det här förslaget. Vi
            sätter en gräns för vikariat, och vi ger deltidsarbetslösa en
            möjlighet att med hjälp av lagen - många har tidigare haft den
            möjligheten via avtal - om de så önskar gå upp i mer tid. Den
            nya överenskomna visstidsanställningen som vi föreslår sätter
            vi också tydliga staket runt. Jag tycker att det är viktigt, eftersom
            jag inte anser att människor skall behöva gå på korta anställningar
            år ut och år in. Det är i stället tillsvidareanställningar som
            skall vara den huvudsakliga anställningsformen på arbetsmarknaden.
          </note>
          <note type="speaker">
            Anf. 284 BARBRO JOHANSSON (mp) replik:
          </note>
          <note>
            Fru talman! Varför då inte fullfölja detta hela vägen ut? Jag
            tror nämligen att det skulle göra att man fick förståelse för
            förslaget även från fackförbunden.
          </note>
          <note>
            När företrädesrätten minskas från tolv till nio månader kan gravida
            kvinnor kanske inte få en anställning igen. Tycker inte Ulrica
            Messing att föräldralediga kvinnor missgynnas på detta sätt? Jag
            tycker inte att det här är någon riktig jämställdhetspolitik.
            Den här förändringen slår speciellt hårt om man samtidigt utnyttjar
            möjligheten till kortare visstidsanställningar.
          </note>
          <note>
            Man borde verkligen tänka över det här, så att det inte slår
            så fel.
          </note>
          <note>
            Också jag vill önska statsrådet Ulrica Messing, liksom arbetsmarknadsminister
            Margareta Winberg, en god jul och hoppas att statsrådet tar chansen
            att ta hand om sin lilla pojke också.
          </note>
          <note type="speaker">
            Anf. 285 Statsrådet ULRICA MESSING (s):
          </note>
          <note>
            Fru talman! Vi skall följa utvecklingen av den nya anställningsformen
            enligt det förslag som arbetsmarknadsutskottet står bakom. Jag
            tycker att det här är ett bra beslut. Jag tror att man på det
            här viset också visar allvaret med vår förhoppning att den nya
            anställningsformen skall underlätta för fler att komma in på arbetsmarknaden
            om konjunkturen vänder utan att öppna för mer missbruk.
          </note>
          <note>
            Jag förstår inte riktigt det Barbro Johansson säger, att kvinnor
            som är föräldralediga skulle missgynnas av en kortare återanställningstid.
            Föräldraledighet, studieledighet eller ledighet för värnplikt
            är ju inte i dag en överhoppningsbar period. I sådana fall är
            det ju något man förlorar på som man inte har. Jag tror inte att
            jag riktigt har hängt med i hur Barbro Johansson har tänkt, men
            det finns alltså inte i dag någon möjlighet att ha föräldraledighet
            som en överhoppningsbar period.
          </note>
          <note>
            Naturligtvis vill också jag önska en god jul och ett gott nytt
            år.
          </note>
          <note type="speaker">
            Anf. 286 LENNART BEIJER (v):
          </note>
          <note>
            Fru talman! I betänkandet En arbetsrätt för ökad tillväxt sägs
            att det främsta syftet med de föreslagna förändringarna är att
            underlätta nyanställningar och att därigenom minska arbetslösheten.
            Majoriteten anser att detta uppnås bäst genom att vi på ett antal
            avgörande punkter minskar löntagarnas trygghet och den fackliga
            organisationens möjlighet att agera.
          </note>
          <note>
            Socialdemokraterna och Centern - med gott stöd, får man väl säga,
            från övriga borgerliga partier -
          </note>
          <note>
            föreslår att det skall vara möjligt att träffa lokala kollektivavtal
            om avvikelser från anställningsskyddslagens regler. Detta förslag
            uppfattas naturligtvis som ett direkt angrepp på fackföreningsrörelsen.
            Tydligen anser regeringen att den fackliga organisationen är ett
            hinder i arbetslöshetsbekämpningen och inte tvärtom.
          </note>
          <note>
            I dag är det naturligt att låta klubbarna ta ett långtgående
            ansvar i förhandlingar med arbetsgivaren.
          </note>
          <note>
            Regeringens förslag har emellertid redan fått negativa konsekvenser.
            Flera fackförbund tvingas nu dra in möjligheterna till lokala
            uppgörelser, och senast har det varit Träindustriarbetareförbundet
            som har centraliserat förhandlingsrätten till sina avdelningar.
          </note>
          <note>
            Detta görs naturligtvis inte med gott hjärta utan för att undvika
            utpressningssituationer och en uppluckring av den fackliga solidariteten.
          </note>
          <note>
            Det är alltså inte nog med att förslaget om lokala kollektivavtal
            är ytterligt förvånande och dåligt. Det får dessutom omedelbara
            konsekvenser i fel riktning.
          </note>
          <note>
            Varför, Ulrica Messing, var det så nödvändigt att förstöra ett
            ganska väl fungerande system?
          </note>
          <note>
            Ibland sägs att förslaget har tillkommit efter påtryckningar
            från samarbetspartnern Centerpartiet. Hur ligger det egentligen
            till, Elving Andersson? Är det
          </note>
          <note>
            Centern som ligger bakom förslaget, eller hur är det?
          </note>
          <note>
            Överenskommen visstidsanställning är också ett överraskande förslag
            från den socialdemokratiska regeringen. För att underlätta nyanställningar
            föreslås att varje företag utan förhandling eller motivering skall
            kunna anställa upp till fem personer under en tid av tolv månader.
            Har Ulrica Messing tänkt på vilken dålig stämning detta kan skapa
            på arbetsmarknaden?
          </note>
          <note>
            Varför var detta förslag så nödvändigt? Redan i dag kan företagen
            anställa personer för viss tid, tilllämpa provanställning m.m.
            Skillnaden är emellertid att den fackliga organisationen deltar
            i diskussionen och dessutom kan ta till vara den provanställdes
            rättigheter.
          </note>
          <note>
            Fru talman! Arbetsmarknadsutskottets betänkande
          </note>
          <note>
            4 är inget trevligt aktstycke. Det innehåller ett antal försämringar
            för löntagarna, och man måste väl ändå säga att spetsen är riktad
            mot den fackliga rörelsen.
          </note>
          <note>
            Den urholkade arbetsrätten skapar i sig själv inte ett enda nytt
            arbete. En konjunkturuppgång för hemmamarknaden skapar naturligtvis
            nya jobb oavsett om dessa är tillsvidareanställningar i vanlig
            ordning eller konstigheter som överenskommen visstidsanställning.
          </note>
          <note>
            Det är för mig fortfarande ofattbart att socialdemokratin slagit
            in på denna väg. Vill man få fart på nyanställningarna och bekämpa
            arbetslösheten finns det bättre och smakligare metoder. Man kan
            öka efterfrågan genom en offensiv fördelningspolitik. Man kan
            slopa arbetsgivarinträdet för mindre företag. Man kan påbörja
            en allmän arbetstidsförkortning, och man kan i alla fall snabbehandla
            förslaget från LO om att erbjuda alla löntagare som uppnått 60
            år att gå i pension. Rimligen skall då de lediga jobben övertas
            av arbetslösa och ungdomar.
          </note>
          <note>
            Med min kännedom om de små och medelstora företagen är jag övertygad
            om att deras ägare tycker likadant.
          </note>
          <note>
            För seriösa företag är dagens arbetsrätt inget problem. Ulrica
            Messing har helt rätt när hon säger att de moderata förslagen
            till arbetsrätt är regeringens bästa stöd i dagsläget, för de
            visar att det finns värre förslag än de regeringen lägger fram.
          </note>
          <note>
            Borgerliga företrädare talar sig varma för att sänkta löner,
            sänkta arbetsgivaravgifter, sänkta bolagsskatter och ytterligare
            försämrad arbetsrätt skulle vara lösningen för att få en ökad
            sysselsättning. Man blir nästan kall när man hör Christel Anderberg
            ryta om "fackets privilegier". Flera gånger sade hon det.
          </note>
          <note>
            Detsamma gäller Elver Jonsson, som tydligen vill försämra arbetsrätten
            så långt att man skall kunna påverka lönebildningen.
          </note>
          <note>
            Den här borgerliga mytbildningen kan enkelt avvisas genom studier
            i omvärlden. I en av de mest dynamiska regionerna i Europa, där
            det i stället för arbetslöshet råder brist på arbetskraft och
            där per capita-inkomsten ligger i nivå med och över den svenska,
            har man faktiskt en företagsbeskattning som ligger högt över vår
            egen. Man har arbetskraftskostnader som i alla fall inte ligger
            under de svenska, och man har arbetsrättsliga regler som är hårdare
            och mer långtgående än de vi har just nu.
          </note>
          <note>
            Regionen i fråga är alltså Emilia, Romagna och
          </note>
          <note>
            Lombardiet i norra Italien, som näringsutskottet besökte i augusti.
            Det här europeiska exemplet borde ju anses viktigare än exempel
            från USA eller Nya Zeeland.
          </note>
          <note>
            Fru talman! Socialdemokratin har genom sina förslag berett vägen
            för en verklig offensiv mot fackföreningsrörelsen. Det kommer
            inte att finnas någon som helst spärr för en - eventuell, får
            vi väl säga -
          </note>
          <note>
            kommande högerledd regering.
          </note>
          <note>
            Jag vill därför avslutningsvis fråga Ulrica Messing och Sten
            Östlund: Är ni medvetna om de risker som finns med att ta den
            här vägen, nämligen att kommande regeringar kan ta det till intäkt
            för att komma ännu längre på en felaktig väg?
          </note>
          <note type="speaker">
            Anf. 287 HANS KARLSSON (s):
          </note>
          <note>
            Fru talman! Med tanke på hur länge den här debatten har pågått
            och hur mycket som har sagts finns det egentligen ingenting att
            tillägga. Men jag skall ändå försöka dra mitt strå till stacken
            för att förlänga den här aftonen.
          </note>
          <note>
            Arbetsrätten är en väldigt central del av arbetsmarknaden, och
            lagen om anställningsskydd är en mycket viktig del i arbetsrätten.
            Därför är det lätt att förstå den debatt som vi har kunnat notera
            och delta i under de senaste månaderna. Men det jag tycker är
            litet trist är att den debatten inte har försökt skilja ut vad
            som är bra och vad som eventuellt skulle kunna vara ett problem
            i det förslag som vi nu har att behandla.
          </note>
          <note>
            Turordningsreglerna ligger fast. Jag vet, som facklig förtroendevald
            och facklig ombudsman, att det är den viktigaste delen i lagen
            om anställningsskydd.
          </note>
          <note>
            Turordningsreglerna återställdes av den socialdemokratiska regeringen,
            och turordningsreglerna ligger fast. Därmed förhindras att godtycke
            breder ut sig på arbetsmarknaden, det godtycke som var möjligt
            med de regler som gällde under den borgerliga regeringen.
          </note>
          <note>
            Vikariatsanställda kan se fram emot en möjlighet att få tillsvidareanställning,
            en möjlighet som är vida större sedan den här regeländringen har
            trätt i kraft än vad den är nu.
          </note>
          <note>
            Det kan heller inte vara någon nackdel att deltidsanställdas
            ställning stärks, att deltidsanställdas möjlighet att få mer tid
            på det här sättet flyttar fram sina positioner.
          </note>
          <note>
            Uppsägningstiden skall beräknas på anställningstid i stället
            för på ålder. Vi som har varit med ett tag vet hur svårt det är
            för alla som är över 45 år och har blivit arbetslösa att komma
            tillbaka på arbetsmarknaden. Den arbetsgivare som anställer henne
            eller honom befinner sig nämligen ganska snart i en situation
            där det råder en uppsägningstid på sex månader. Med tanke på hur
            arbetsmarknaden ser ut i dag väljer man då ofta någon som har
            en kortare uppsägningstid. Det innebär att de nuvarande reglerna,
            på den nuvarande arbetsmarknaden med hög arbetslöshet, motarbetar
            den äldre arbetskraften.
          </note>
          <note>
            Skall vi ha lokala eller centrala förhandlingar?
          </note>
          <note>
            Precis som många tidigare har sagt är det i dag regel snarare
            än undantag på arbetsmarknaden att förhandlingarna sker på lokal
            nivå. Vi är många i kammaren som har egen erfarenhet av det här,
            och vi kan konstatera - precis som statsrådet sade tidigare -
            att det som nu sker i praktiken är att en tillämparpraxis läggs
            fast.
          </note>
          <note>
            Det är också så att om någon facklig organisation
          </note>
          <note>
            - eller flera, för den delen - tycker att detta inte är en acceptabel
            ordning har man möjlighet, precis som något eller några fack redan
            gjort, att bestämma på vilken nivå förhandlingarna kan ske. Därmed
            kan ingen skada vara skedd i det sammanhanget.
          </note>
          <note>
            Företrädesrätten naggar vi något i kanten - det skall vi inte
            sticka under stol med. Men då skall jag vara brutal och säga att
            alla vi som har erfarenhet av förhandlingar om uppsägningar och
            personalminskningar också vet att den arbetsgivare som har bestämt
            sig för att inte återanställa en viss person inte heller gör det
            utan låter tiden rinna ut. Om vi inte vågar erkänna detta antingen
            kan vi inte eller vill vi inte se verkligheten i vitögat.
          </note>
          <note>
            Men det finns en del i det här förslaget som det finns skäl att
            vara uppmärksam på, och det är den överenskomna visstidsanställningen.
            Det finns risker, i branscher med genomgående små arbetsplatser
            och där man inte har etablerat ett kunnande och en tradition,
            att det här skulle kunna missbrukas. Man kan peka på byggbranschen,
            handeln, hotell- och restaurangnäringen osv.
          </note>
          <note>
            Samtidigt är det min erfarenhet att de allra flesta arbetsgivare
            faktiskt är väldigt seriösa och ambitiösa och vill uppfylla inte
            bara lagens och avtalens bokstav utan också deras intentioner.
          </note>
          <note>
            Vi bygger nu upp ett staket runt den överenskomna visstidsanställningen
            i form av den här referensgruppen. Med den sammansättning som
            den här referensgruppen får, med Jämställdhetsombudsmannen och
            med parterna, lyfter vi nu in de intressenter som har anmält oro
            och tvivel kring den här anställningsformen. De får på det sättet
            möjlighet att nära följa vad som händer. Jag är säker på att man
            kommer att säga ifrån omgående. Jag är också säker på att vi socialdemokrater
            omedelbart kommer att ta initiativ till att förändra detta, om
            det visar sig att det kommer att missbrukas. Jag är säker på att
            den socialdemokratiska regeringen och statsrådet Ulrica Messing
            också kommer att ta initiativ till en förändring om det visar
            sig att den här anställningsformen skulle missbrukas.
          </note>
          <note type="speaker">
            Anf. 288 LENNART BEIJER (v) replik:
          </note>
          <note>
            Fru talman! Man hör ganska tydligt från både Sten
          </note>
          <note>
            Östlund och Hans Karlsson att de har en ganska ordentlig ovilja
            mot det förslag som nu läggs fram och som vi skall rösta igenom.
            Man kan i och för sig ha stor förståelse för att de måste agera
            på något sätt och att de måste försvara de delar som är någorlunda
            vettiga. Men för att återgå litet grand till det Elving
          </note>
          <note>
            Andersson sade tidigare, nämligen att han ansåg att
          </note>
          <note>
            Centern har påverkat det här förslaget på ett betydande sätt,
            tycker jag att det vore intressant att få veta från Hans Karlsson
            om han tycker att detta är ett rent socialdemokratiskt förslag
            eller om det är väldigt påverkat av Centern.
          </note>
          <note type="speaker">
            Anf. 289 HANS KARLSSON (s) replik:
          </note>
          <note>
            Fru talman! Jag skulle vilja säga till Lennart Beijer att jag
            inte har deltagit i de här förhandlingarna.
          </note>
          <note>
            Jag har inte frågat ut förhandlarna om vem som är förälder till
            vilken del i förslagen. Jag konstaterar, och det är jag säker
            på att Lennart Beijer känner till mycket väl, att i förhandlingar
            ger man och tar. Man springer inte ut på gator och torg efteråt
            och talar om vem som är pappa eller mamma till vad i den slutliga
            överenskommelsen.
          </note>
          <note type="speaker">
            Anf. 290 LENNART BEIJER (v) replik:
          </note>
          <note>
            Fru talman! Nej, det tycker jag också är riktigt.
          </note>
          <note>
            Har man gjort upp en sak skall man stå för den. Det är därför
            jag har en viss förståelse för Hans Karlssons och andra socialdemokraters
            agerande. Ändå vore det intressant. När Hans Karlsson säger att
            man var tvungen att träffa en uppgörelse tycker jag att det hade
            varit mycket bättre om man hade kunnat göra upp om den nya arbetsrätten,
            en offensiv arbetsrätt, med Vänsterpartiet. Hur kan Hans Karlsson
            förklara att detta inte skedde?
          </note>
          <note type="speaker">
            Anf. 291 HANS KARLSSON (s) replik:
          </note>
          <note>
            Fru talman! Inte heller på den här punkten kan jag ge något svar,
            Lennart Beijer. Jag har som sagt inte deltagit i förhandlingarna.
            Men vi vet att Socialdemokraterna och Centerpartiet har samarbetat
            kring saneringen av Sveriges ekonomi och gjort det på ett oerhört
            framgångsrikt sätt. Det hade varit dumt att riskera det samarbetet
            genom att söka förhandlingar och uppgörelser i andra riktningar,
            eftersom det har visat sig, såvitt jag kan förstå, att Vänsterpartiet
            inte var intresserat av att närma sig det synsätt som finns inom
            socialdemokratin när det gäller behovet att modernisera arbetsrätten.
          </note>
          <note type="speaker">
            Anf. 292 HANNA ZETTERBERG (v):
          </note>
          <note>
            Fru talman! Eftersom det inte verkar som om vare sig regeringen
            eller utskottet i det här fallet har läst de remisser som har
            inkommit med anledning av det nya förslaget till arbetsrätt tillräckligt
            noga har jag satt upp mig på talarlistan för att ge kvinnorna
            en röst i riksdagen. Det handlar om kvinnorna, det handlar om
            jämställdheten och det handlar om den diskriminerande arbetsmarknaden.
          </note>
          <note>
            Jag tycker att det är synd att remissinstansernas arbete och
            åsikter inte tas bättre till vara när vi skall fatta viktiga beslut
            i frågor som inte bara rör principer, utan också människors direkta
            vardag. I stället för att nonchalera remissinstanserna skall vi
            ta till vara deras kunskap. De har på mycket kort tid gjort det
            arbete som utredningen borde ha gjort från början.
          </note>
          <note>
            Inte ens remissinstansernas yttrande har lett regeringen till
            att göra analyser av t.ex. könsperspektivet, som borde belysas.
          </note>
          <note>
            Men oavsett remissinstanser och opinion i samhället har regeringen
            i sina direktiv, t.ex. till alla kommittéer som skall tillsättas
            i Sverige, tanken om mainstreaming. I kommittédirektiven står
            det klart och tydligt "Förslag om ny eller ändrad lagstiftning
            skall också analyseras och redovisas ur ett jämställdhetsperspektiv
            liksom förväntade effekter av olika budgetförslag för kvinnors
            och mäns levnadsförhållanden."
          </note>
          <note>
            Jag vill också påminna kammaren om att Sverige i
          </note>
          <note>
            Peking för bara drygt ett år sedan åtog sig att ha ett kvinnoperspektiv
            på alla politiska områden. Det finns naturligtvis fler åtaganden
            som den svenska regeringen har uttalat och ställt upp på. Hur
            många de åtagandena än må vara är det de konkreta besluten som
            betyder någonting för människors vardag, och där lyser tyvärr
            mainstreaming-perspektivet med sin frånvaro, även i det här betänkandet.
          </note>
          <note>
            Jag skulle vilja att riksdagens arbete utgick från att inga förändringar,
            framför allt inte av så viktiga områden som arbetsrätten, gjordes
            utan att man analyserar om det får konsekvenser för t.ex. jämställdheten.
          </note>
          <note>
            Om man finner att det får eller kan misstänkas få stora konsekvenser
            bör de här förändringarna inte godkännas utan att man har en debatt
            i frågan.
          </note>
          <note>
            Jämställdheten nämns i betänkandet som en viktig aspekt av arbetsmarknaden.
            Trots detta finns faktiskt ingen jämställdhetsanalys gjord, varken
            av de enskilda delarna i förslaget eller av helheten.
          </note>
          <note>
            Kampen mot arbetslösheten och diskrimineringen på arbetsmarknaden
            är båda prioriterade områden.
          </note>
          <note>
            Därför måste vi vara uppmärksamma så att sysselsättning inte
            prioriteras till priset av könsdiskriminering. Båda områdena måste
            prioriteras. Likaså får inte möjligheten att effektivt kontrollera
            reglerna för att motverka könsdiskriminering tas bort eller försvagas.
          </note>
          <note>
            Lagen om anställningsskydd tillkom på 70-talet, då en majoritet
            av arbetsmarknaden bestod av tillsvidareanställningar. Numera
            går trenden åt ett helt annat håll. Bland unga kvinnor är tillsvidareanställningar
            inte alls den vanligaste formen av anställning. Nästan hälften
            av de yngre LO-anslutna kvinnorna har tidsbestämd anställning
            i dag. Den andelen kommer enligt det här betänkandet att öka,
            trots regeringens uttalande om ökad jämställdhet i arbetslivet.
          </note>
          <note>
            Ökad användning av visstidsanställningar gör att man går miste
            om möjligheterna till insyn och kontroll av arbetsgivarens behandling
            av arbetstagare.
          </note>
          <note>
            Därför måste man överväga om förändringar i lagstiftningen på
            det här området bör kompletteras med hårdare lagstiftning på andra
            områden. T.ex. när det gäller lokala kollektivavtal som kan ingås
            måste vi ställa oss frågan om och i så fall hur förskjutningen
            till förhandlingar på mer lokal nivå påverkar skyddet mot könsdiskriminering.
            De lokala turordningsreglerna måste undersökas ur könssynpunkt,
            vilket inte är gjort i dag.
          </note>
          <note>
            Befintlig aktuell forskning säger att kvinnor behandlas sämre
            än män när man inte följer turordningsreglerna. Särskilt hårt
            drabbas föräldralediga och gravida kvinnor, därför att de har
            en mycket svagare förhandlingsposition. Enligt JämO är garantin
            för att könsdiskriminering är en aspekt som bevakas inte främst
            den lokala fackföreningen utan facket på förbundsnivå, vilket
            Ulrica Messing också tog upp tidigare i dag.
          </note>
          <note>
            Överenskommen visstidsanställning är ett av förslagen i betänkandet.
            När inga skäl behöver redovisas för anledningen till att provanställa
            eller varför ett vikariat inte erbjuds är det mycket svårt att
            komma åt eventuell diskriminering på arbetsmarknaden. Den nuvarande
            lagstiftningen kräver att skäl för dessa åtgärder skall redovisas.
          </note>
          <note>
            I förslaget finns heller ingen gräns för hur många enskilda överenskommelser
            om visstidsanställning som kan göras för varje enskild arbetstagare
            inom 12
          </note>
          <note>
            månader och på 3 år.
          </note>
          <note>
            Den nya tendensen i vår världsdel är en typ av just-in-time-anställningar.
            Den här typen av anställningar gäller främst kvinnor. Det är anställningsform
            som kräver att man även om man inte har jobb just för tillfället
            skall stå till förfogande om arbetsgivaren skulle ringa och erbjuda
            jobb för några timmar eller några dagar. Det förhindrar faktiskt
            de sökande att söka annat jobb. Också kombinationen med ett annat
            jobb förhindras, eftersom arbetstiden inte kan planeras i förväg.
          </note>
          <note>
            En sådan anställning är svår att förena med familj och barn.
            En sådan enkel sak som barnomsorg kan vara svårt, eftersom man
            periodvis inte kan uppvisa att man innehar en anställning. Samtidigt
            måste man hela tiden vara beredd att med kort varsel jobba. Då
            har de flesta antagligen ett akut behov av just barnomsorg. Samma
            problem gäller för socialförsäkringssystemen. Inte bara Vänsterpartiet
            utan även JämO
          </note>
          <note>
            har avstyrkt förslaget om överenskommen visstidsanställning.
          </note>
          <note>
            Ulrica Messing nämnde företrädesrätt för deltidsanställda. Det
            är ett bra förslag. Vänsterpartiet har vid olika tillfällen tagit
            upp just detta i tidigare motioner.
          </note>
          <note>
            Det är naturligtvis så att deltidsanställda skall ha företrädesrätt
            till arbetstimmar inom arbetsplatsen när sådana finns. Vänsterpartiet
            skulle dock gärna ha sett att förslaget innefattar arbetsgivarens
            samtliga enheter på orten. Inskränkningen till driftsenheten är
            omotiverad. Med den försvinner mycket av den tänkta effekten av
            förslaget.
          </note>
          <note>
            Jag vill också nämna förslaget om bortre gräns för vikariat.
            En vikarie har enligt dagens regler företrädesrätt till återanställning
            som anställningen pågått i mer än 12 månader under den senaste
            tvåårsperioden.
          </note>
          <note>
            Kortare frånvaro kan få till följd att arbetstagare inte omedelbart
            är disponibel och därmed inte får vikariatet. Vid längre frånvaro
            som t.ex. graviditet eller föräldraledighet kan det innebära att
            arbetstagaren går miste om företrädesrätten och därmed en ny anställning.
          </note>
          <note>
            Vänsterpartiet menar att missförhållandet med rullande vikariat
            i kombination med olika typer av visstidsanställningar kan innebära
            att förslaget nog behöver förändras. Det finns många olika saker
            i förslaget som Vänsterpartiet inte ställer upp på.
          </note>
          <note>
            Med anledning av det jag tidigare sagt skulle jag vilja ställa
            en fråga till Ulrica Messing, en fråga som
          </note>
          <note>
            Vänsterpartiet väldigt ofta tvingas ställa, nämligen:
          </note>
          <note>
            Var är jämställdhetsanalysen? Var är kvinnoperspektivet? Var
            är den uppdelade statistiken där vi kan se hur de olika förslagen
            drabbar män respektive kvinnor? Är det inte så att regeringen
            själv har lovat detta?
          </note>
          <note>
            Jag undrar också varför man inte tillräckligt lyssnat på de remissinstanser
            som faktiskt gör det jobb som regeringen borde göra.
          </note>
          <note>
            Den sista frågan är: Hur kan Ulrica Messing som jämställdhetsminister
            släppa igenom en proposition som saknar just dessa perspektiv?
          </note>
          <note>
            I detta anförande instämde Charlotta L Bjälkebring, Ingrid Burman,
            Ulla Hoffmann, Tanja Linderborg och Maggi Mikaelsson (alla v).
          </note>
          <note type="speaker">
            Anf. 293 TALMANNEN:
          </note>
          <note>
            Jag vill uppmana talarna, särskilt med beaktande av den sena
            timmen, att hålla sig till den i förväg anmälda taletiden.
          </note>
          <note type="speaker">
            Anf. 294 STEN ÖSTLUND (s):
          </note>
          <note>
            Fru talman! För undvikande av missuppfattningar i den här frågan
            vill jag understryka för Hanna Zetterberg att man inte skall använda
            sig av bestämmelserna på det sätt hon beskriver när det gäller
            timanställningar eller korttidsanställning. Överenskommen visstidsanställning
            är tillåten med minst en månads anställningstid enligt lag.
          </note>
          <note type="speaker">
            Anf. 295 HANNA ZETTERBERG (v) replik:
          </note>
          <note>
            Fru talman! Jag är inte säker på att jag blev rätt förstådd i
            talarstolen. Det jag har talat om är kombinationen av olika typer
            av visstidsanställningar, nämligen den möjligheten man har att
            först ha vikariat och sedan provanställningar. Man kan gå vidare
            med visstidsanställning eller tillfällig anställning för att på
            så sätt komma undan dessa regler och på det viset också göra tidsperioden
            mycket längre än det som
          </note>
          <note>
            Sten Östlund talar om.
          </note>
          <note type="speaker">
            Anf. 296 JUAN FONSECA (s):
          </note>
          <note>
            Fru talman! Jag vill börja med att yrka bifall till utskottets
            hemställan. Jag är av den uppfattningen att det leder till en
            ny arbetsrätt som är bättre anpassad för den nya arbetsmarknaden.
          </note>
          <note>
            Fru talman! Jag gick upp i debatten med anledning av två motioner
            som jag har skrivit. Den ena är A225, vari yrkas att riksdagen
            hos regeringen begär förslag till en lagstiftning mot diskriminering
            av homosexuella på arbetsmarknaden och att riksdagen som sin mening
            ger regeringen till känna vad i motionen anförs om att ge Diskrimineringsombudsmannen
            möjlighet att hantera frågor som berör homosexuella på arbetsmarknaden.
            Jag har också skrivit en motion om en bättre lagstiftning mot
            etnisk diskriminering på arbetsmarknaden. Utskottet kommenterar
            inte ens motionernas innehåll. Man hänvisar bara till att regeringen
            skall bereda frågan.
          </note>
          <note>
            Fru talman! Jag tycker att det är märkligt att utskottet inte
            ens ägnar tid åt att kommentera motionernas innehåll. Dessa frågor
            har diskuterats väldigt länge i riksdagen. Frågan om diskriminering
            på arbetsmarknaden på etniska grunder är mycket viktig.
          </note>
          <note>
            Det är mycket märkligt att utskottet inte har någon åsikt i frågan.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU4 En arbetsrätt för ökad tillväxt
          </note>
          <note>
            Mom. 1 (återgång till 1994 års regler m.m.)
          </note>
          <note>
            1. utskottet
          </note>
          <note>
            2. res. 1 (fp, m, kd)
          </note>
          <note>
            Votering:
          </note>
          <note>
            204 för utskottet
          </note>
          <note>
            103 för res. 1
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 2 m, 22 c, 18 v, 16 mp
          </note>
          <note>
            För res. 1: 69 m, 21 fp, 13 kd
          </note>
          <note>
            Avstod: 1 s
          </note>
          <note>
            Frånvarande: 14 s, 9 m, 5 c, 5 fp, 4 v, 2 mp, 2 kd
          </note>
          <note>
            Barbro Hietala Nordlund (s) anmälde att hon avsett att rösta
            ja men markerats ha avstått att rösta.
          </note>
          <note>
            Mom. 2 (den framtida arbetsrätten)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            3. res. 3 (mp)
          </note>
          <note>
            Förberedande votering:
          </note>
          <note>
            19 för res. 2
          </note>
          <note>
            16 för res. 3
          </note>
          <note>
            275 avstod
          </note>
          <note>
            39 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            187 för utskottet
          </note>
          <note>
            18 för res. 2
          </note>
          <note>
            103 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 7 fp, 11 kd
          </note>
          <note>
            För res. 2: 18 v
          </note>
          <note>
            Avstod: 72 m, 13 fp, 16 mp, 2 kd
          </note>
          <note>
            Frånvarande: 14 s, 8 m, 5 c, 6 fp, 4 v, 2 mp, 2 kd
          </note>
          <note>
            Leif Marklund (s) anmälde att han avsett att rösta ja men markerats
            ha varit frånvarande.
          </note>
          <note>
            Mom. 7 (utredning om skadestånd)
          </note>
          <note>
            1. utskottet
          </note>
          <note>
            2. res. 5 (fp)
          </note>
          <note>
            Votering:
          </note>
          <note>
            216 för utskottet
          </note>
          <note>
            21 för res. 5
          </note>
          <note>
            73 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 1 m, 22 c, 18 v, 16 mp, 11 kd
          </note>
          <note>
            För res. 5: 21 fp
          </note>
          <note>
            Avstod: 71 m, 2 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 8 (vidgad möjlighet att träffa lokala avtal)
          </note>
          <note>
            1. utskottet
          </note>
          <note>
            2. res. 6 (fp, m, kd)
          </note>
          <note>
            Kammaren biföll utskottets hemställan med acklamation
          </note>
          <note>
            Mom. 9 (lagbestämmelsen om reglernas dispositivitet m.m.)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            213 för utskottet
          </note>
          <note>
            21 för res. 7
          </note>
          <note>
            75 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 18 fp, 15 mp, 11 kd
          </note>
          <note>
            För res. 7: 1 m, 1 fp, 18 v, 1 mp
          </note>
          <note>
            Avstod: 71 m, 2 fp, 2 kd
          </note>
          <note>
            Frånvarande: 14 s, 8 m, 5 c, 5 fp, 4 v, 2 mp, 2 kd
          </note>
          <note>
            Lennart Hedquist (m) anmälde att han avsett att avstå från att
            rösta men markerats ha röstat nej.
          </note>
          <note>
            Mom. 12 (ytterligare begränsning av vikariatsanställning m.m.)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            3. res. 11 (mp)
          </note>
          <note>
            Förberedande votering:
          </note>
          <note>
            21 för res. 10
          </note>
          <note>
            17 för res. 11
          </note>
          <note>
            272 avstod
          </note>
          <note>
            39 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            192 för utskottet
          </note>
          <note>
            18 för res. 10
          </note>
          <note>
            100 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 12 fp, 10 kd
          </note>
          <note>
            För res. 10: 18 v
          </note>
          <note>
            Avstod: 72 m, 9 fp, 16 mp, 3 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 14 (förutsättningar för överenskommen visstidsanställning)
          </note>
          <note>
            1. utskottet
          </note>
          <note>
            2. res. 13 (mp)
          </note>
          <note>
            Votering:
          </note>
          <note>
            191 för utskottet
          </note>
          <note>
            16 för res. 13
          </note>
          <note>
            101 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 18 fp, 3 v
          </note>
          <note>
            För res. 13: 16 mp
          </note>
          <note>
            Avstod: 71 m, 2 fp, 15 v, 13 kd
          </note>
          <note>
            Frånvarande: 13 s, 9 m, 5 c, 6 fp, 4 v, 2 mp, 2 kd
          </note>
          <note>
            Mom. 15 (lagbestämmelsen om överenskommen visstidsanställning)
          </note>
          <note>
            1. utskottet
          </note>
          <note>
            2. res. 15 (v)
          </note>
          <note>
            Votering:
          </note>
          <note>
            217 för utskottet
          </note>
          <note>
            18 för res. 15
          </note>
          <note>
            75 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 21 fp, 16 mp, 10 kd
          </note>
          <note>
            För res. 15: 18 v
          </note>
          <note>
            Avstod: 72 m, 3 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 19 (lagbestämmelsen om företrädesrätt till återanställning)
          </note>
          <note>
            1. utskottet
          </note>
          <note>
            2. res. 20 (v)
          </note>
          <note>
            3. res. 21 (mp)
          </note>
          <note>
            Förberedande votering:
          </note>
          <note>
            21 för res. 20
          </note>
          <note>
            15 för res. 21
          </note>
          <note>
            273 avstod
          </note>
          <note>
            40 frånvarande
          </note>
          <note>
            Kammaren biträdde res. 20.
          </note>
          <note>
            Huvudvotering:
          </note>
          <note>
            196 för utskottet
          </note>
          <note>
            18 för res. 20
          </note>
          <note>
            96 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 16 fp, 10 kd
          </note>
          <note>
            För res. 20: 18 v
          </note>
          <note>
            Avstod: 72 m, 5 fp, 16 mp, 3 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 22 (förstärkta rättigheter för deltidsanställda)
          </note>
          <note>
            1. utskottet
          </note>
          <note>
            2. res. 25 (v)
          </note>
          <note>
            3. res. 26 (mp)
          </note>
          <note>
            Förberedande votering:
          </note>
          <note>
            18 för res. 25
          </note>
          <note>
            16 för res. 26
          </note>
          <note>
            275 avstod
          </note>
          <note>
            40 frånvarande
          </note>
          <note>
            Kammaren biträdde res. 25.
          </note>
          <note>
            Huvudvotering:
          </note>
          <note>
            201 för utskottet
          </note>
          <note>
            18 för res. 25
          </note>
          <note>
            91 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 21 fp, 10 kd
          </note>
          <note>
            För res. 25: 18 v
          </note>
          <note>
            Avstod: 72 m, 16 mp, 3 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 29 (privata arbetsförmedlingar)
          </note>
          <note>
            1. utskottet
          </note>
          <note>
            2. res. 30 (fp, m, kd)
          </note>
          <note>
            Votering:
          </note>
          <note>
            207 för utskottet
          </note>
          <note>
            103 för res. 30
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 3 fp, 18 v, 16 mp
          </note>
          <note>
            För res. 30: 72 m, 18 fp, 13 kd
          </note>
          <note>
            Frånvarande: 13 s, 8 m, 5 c, 5 fp, 4 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            8 § Kapitaltillskott till Amu-gruppen AB
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU6
          </note>
          <note>
            Kapitaltillskott till Amu-gruppen AB (prop.
          </note>
          <note>
            1996/97:55)
          </note>
          <note type="speaker">
            Anf. 297 TALMANNEN (s):
          </note>
          <note>
            Vi kommer nu att inleda och även slutföra behandlingen av arbetsmarknadsutskottets
            betänkande nr 6, inklusive votering.
          </note>
          <note>
            Ett sextiotal talare är anmälda i morgon, och det är överfullt
            med talare nästa vecka. Därför är det nödvändigt att slutföra
            behandlingen av detta ärende i dag.
          </note>
          <note type="speaker">
            Anf. 298 ANNA ÅKERHIELM (m):
          </note>
          <note>
            Fru talman! I betänkandet behandlas regeringens proposition om
            ett extra kapitaltillskott till Amugruppen AB. Syftet är att förstärka
            den finansiella basen i bolaget. Man säger att åtgärden är nödvändig
            för att säkerställa bolagets fortbestånd fram till dess att beslut
            kan fattas om den framtida verksamheten.
          </note>
          <note>
            Allvaret i situationen understryks, som framgår av texten, av
            att styrelsen beslutat om upprättande av kontrollbalansräkning.
            Regeringen bedömer att bolaget omedelbart måste tillföras kapital.
            I klartext: Staten rycker ut med 600 miljoner kronor för att rädda
            bolaget undan konkurs - en synnerligen akut åtgärd.
          </note>
          <note>
            Det sägs också att en analys håller på att tas fram som skall
            presenteras för ägaren, staten, före årsskiftet. Senare skall
            regeringen återkomma med en plan för en långsiktig lösning. Genomförandet
            av denna plan kan komma att kräva ytterligare kapitaltillskott
            av staten - hur mycket återstår att se. Vad vi i dag har att ta
            ställning till är ett kapitaltillskott på
          </note>
          <note>
            600 miljoner kronor; detta utan någon ekonomisk analys.
          </note>
          <note>
            1993, när Amu-gruppen bolagiserades, var vi moderater positiva
            till detta, men enbart mot bakgrund av att vi såg det som ett
            första steg i rätt riktning - dvs.
          </note>
          <note>
            att genom en bolagisering förbereda en successiv utförsäljning,
            en möjlighet att öppna för andra intressenter. Konkurrensen främjades.
          </note>
          <note>
            Att bolagisera Amu-gruppen var därför naturligt.
          </note>
          <note>
            Myndighetsformen kunde inte längre försvaras.
          </note>
          <note>
            Som alla vet har Amu-gruppen varit, och är, starkt beroende av
            arbetsmarknadspolitikens utformning.
          </note>
          <note>
            80-90 % av bolagets intäkter kommer direkt eller indirekt från
            Arbetsmarknadsverket. När utrymmet begränsas för framför allt
            den kvalificerade utbildningen drabbas naturligtvis Amu-gruppen.
            Detta självklara samband tycks regeringen ha förbisett i budgetarbetet.
            Det är därför mycket anmärkningsvärt att regeringen inte tidigare
            reagerat och begärt den analys som nu i all hast skall tas fram,
            efter det att riksdagen måst ta ställning till de 600 miljonerna.
            Det är inte bra! Amu-gruppens prekära situation måste ha varit
            känd under en längre tid och inte enbart utifrån budgetförutsättningar
            som tas i dag. Bolagets förutsättningar att hävda sig på marknaden
            har ifrågasatts och brister i skötseln påtalats.
          </note>
          <note>
            Regeringen har uppenbarligen inte lyckats dra de rätta slutsatserna
            av sin egen politik och har brustit i sitt ägaransvar, vilket
            lett till att vi nu har hamnat i en icke önskvärd omvänd beslutsordning.
          </note>
          <note>
            I vår reservation framför vi denna kritik mot regeringens sätt
            att hantera den uppkomna situationen. Vi anser att regeringen
            har reagerat för passivt. Inte heller tycks regeringens förlängda
            arm i styrelsen ha varit tillräckligt uppmärksam. Sammantaget
            bekräftar detta, enligt vår mening, att det inte finns skäl att
            avvakta en plan för bolagets långsiktiga utveckling.
          </note>
          <note>
            Ytterligare dröjsmål innebär bara en risk för större förluster
            och en onödig osäkerhet för personalen.
          </note>
          <note>
            Vår grundinställning är känd: att staten i princip inte bör äga
            företag. Statligt ägande är svårt att förena med en sund och rättvis
            konkurrens. Det är självklart att Staffan Marks konsult- och utbildningsföretag
            i
          </note>
          <note>
            Falun känner sig maktlöst när Amu-gruppen dumpar priserna för
            att höja dem när ordern är inkasserad.
          </note>
          <note>
            Staffan Mark och många med honom kan inte liksom
          </note>
          <note>
            Amu-gruppen räkna med kapitaltillskott från staten.
          </note>
          <note>
            Han är helt beroende av banken samt av att jobba ihop till täckning
            för sina kostnader och generera ett överskott, så att hans företag
            kan leva vidare och, förhoppningsvis, expandera. Det är normaltillståndet
            för de flesta företagare, stora som små. Staffan Mark är inte
            det enda exemplet.
          </note>
          <note>
            I Norrköping dumpar AMU priset med skattepengar. Utan jobb då
            utbildare byts, lyder en rubrik.
          </note>
          <note>
            13 personer mister jobbet när Arbetsförmedlingen i
          </note>
          <note>
            Nyköping byter utbildare, och 75 elever svävar i ovisshet om
            hur det blir med en utbildningsplats efter jullovet. Ett konkursmässigt
            statligt bolag slår ihjäl ett friskt företag med hjälp av skattepengar,
            säger Thomas Malm - arg anställd på Puhab, ett industritekniskt
            utbildningsföretag.
          </note>
          <note>
            Ingenting förvånar, är den bittra kommentaren.
          </note>
          <note>
            "Man blir bara matt och trött". Detta säger Micke
          </note>
          <note>
            Norberg, arbetslös elev på den industritekniska utbildningen.
          </note>
          <note>
            Jag kan förstå de här människornas upprördhet.
          </note>
          <note>
            Fru talman! Som vi ser saken finns det inte något skäl till att
            staten skall äga ett utbildningsföretag av
          </note>
          <note>
            Amu-gruppens slag. Vi anser att de 600 miljonerna bör användas
            till en likvidation under ordnade former.
          </note>
          <note>
            En kompetent likvidator bör svara för avvecklingen.
          </note>
          <note>
            Fordringsägarna skall hållas skadeslösa. Leverantörerna skall
            få fullt betalt och verksamheter som har överlevnadskraft säljas
            till anställda eller andra intresserade utbildningsanordnare.
          </note>
          <note>
            Därmed yrkar jag bifall till reservation nr 1.
          </note>
          <note type="speaker">
            Anf. 299 Arbetsmarknadsminister MARGARETA WINBERG (s):
          </note>
          <note>
            Fru talman! Jag blir rätt så upprörd när jag hör
          </note>
          <note>
            Moderaternas företrädare tala på det här viset. Först och främst
            räcker inte 600 miljoner kronor till en likvidation. Det här är
            pengar för att rekonstruera ett bolag. Det var ni, under ledning
            av Carl Bildt, som satte det på bolag. Det var ni som därmed jämställde
            detta med det privata näringslivet. Det var ni som placerade en
            ledare för det här bolaget som inte klarade sin uppgift. Det är
            historien och det arv som vi har fått ta över. Det är det arvet
            som jag nu har försökt att rekonstruera.
          </note>
          <note>
            Jag har bytt ut styrelsen. Jag har bytt till en ny kompetent
            ordförande. Styrelsen har anställt en ny
          </note>
          <note>
            VD. Både styrelsen och VD är numera mycket kompetenta och har
            mitt alldeles fulla förtroende. Det är min förhoppning att de
            nu skall få arbeta i fred. Då kommer de att göra en bra rekonstruktion
            av detta bolag, till gagn för arbetsmarknadsutbildningen i
          </note>
          <note>
            Sverige.
          </note>
          <note type="speaker">
            Anf. 300 ANNA ÅKERHIELM (m) replik:
          </note>
          <note>
            Fru talman! Ja, arbetsmarknadsministern, det var vi som under
            den borgerliga regeringens tid lade fram propositionen. Jag har
            gått tillbaka till det betänkande som då behandlades här i riksdagen
            och kan konstatera att det inte finns någon invändning från den
            dåvarande minoriteten. Vi, liksom den dåvarande minoriteten, tyckte
            uppenbarligen att det var ett steg i rätt riktning.
          </note>
          <note>
            Att det nu kommit till en ny styrelse, som tydligen inte har
            lyckats så mycket bättre, gör inte saken från vår synpunkt bättre.
            Jag hoppas att den nya VD:n, med tanke på den lön som han har,
            är kvalificerad.
          </note>
          <note type="speaker">
            Anf. 301 Arbetsmarknadsminister MARGARETA WINBERG (s):
          </note>
          <note>
            Fru talman! Jag blir rätt så upprörd när Anna
          </note>
          <note>
            Åkerhielm talar om en ny styrelse som inte tycks vara mycket
            bättre. Hur vet Anna Åkerhielm detta?
          </note>
          <note>
            Återigen vill jag säga att den nya styrelsen under den nya ordföranden,
            som har anställt en ny VD, är mycket kompetent och har mitt stora
            och fulla förtroende. Jag är övertygad om att den kommer att klara
            detta på ett betydligt bättre sätt än den ledning som den tidigare,
            borgerliga, regeringen tillsatte.
          </note>
          <note type="speaker">
            Anf. 302 ANNA ÅKERHIELM (m) replik:
          </note>
          <note>
            Fru talman! Det tycks finnas en viss tveksamhet i utskottet trots
            allt, eftersom utskottet begär att Riksdagens revisorer skall
            undersöka hur Amu-gruppen har hamnat i nuvarande situation.
          </note>
          <note type="speaker">
            Anf. 303 MARGARETA ANDERSSON (c):
          </note>
          <note>
            Fru talman! Amu-gruppens situation har blivit katastrofal på
            grund av kontrakt som har skrivits för flera år sedan och som
            binder företaget vid stora kostnader för bl.a. lokaler som man
            inte behöver. Detta borde styrelsen ha insett tidigare och vidtagit
            åtgärder för att lindra konsekvenserna för verksamheten. Att nu
            komma och begära ägartillskott för att företaget inte skall gå
            i konkurs är att hantera frågan oskickligt.
          </note>
          <note>
            I dagsläget måste åtgärder vidtas för att bibehålla företaget
            intakt. Att låta det gå i konkurs innebär att allt bara försvinner
            utan att någon får nytta av de tillgångar som finns i form av
            såväl kompetent personal som lokaler och utrustning. Styrelsen
            och regeringen måste dock skyndsamt utreda hur frågan skall hanteras
            i framtiden och återkomma till riksdagen med förslag till en permanent
            lösning av problemen.
          </note>
          <note>
            Även i framtiden kommer utbildningsanordnare av den typ som Amu-gruppen
            respresenterar att vara värdefulla inom det svenska utbildningsväsendet.
            Det flexibla sätt att arbeta som man har utvecklat för att erbjuda
            skräddarsydda lösningar för eleverna är värda att fortsätta med.
            Men det är inte nödvändigt att bolaget ägs av staten. Olika lösningar
            skall övervägas och värderas i förslaget.
          </note>
          <note>
            När omstruktureringen diskuteras måste hänsyn tas till hur utbildningssituationen
            ser ut i olika delar av landet. Regionalpolitiska hänsyn måste
            tas för att inte vissa delar av landet skall bli utan resurser
            för vidare- och yrkesutbildning. Gymnasieskolan och komvux har
            ofta varken resurser eller kompetens att fylla den lucka som uppstår
            om Amu-gruppen försvinner. På sådana orter måste det vara någon
            form av kontinuitet i utbildningsverksamheten. Ofta är dessa bygder
            dessutom redan hårt drabbade av arbetslöshet.
          </note>
          <note>
            Olika lösningar måste här prövas för att inte göra situationen
            värre för de människor som är berörda.
          </note>
          <note>
            Jag yrkar härmed bifall till Centerns reservation nr
          </note>
          <note>
            5.
          </note>
          <note type="speaker">
            Anf. 304 SIRI DANNAEUS (fp):
          </note>
          <note>
            Fru talman! Riksdagen beslöt 1993 att den dåvarande Amu-gruppen
            skulle ombildas till ett aktiebolag. Det skedde på Amu-gruppens
            egen begäran.
          </note>
          <note>
            I propositionen framhölls att koncernen till en början skulle
            vara ett statligt bolag, men att man därefter skulle pröva om
            bolaget kunde privatiseras. Så beslöt riksdagen, och det dåvarande
            arbetsmarknadsutskottet var enigt i sitt betänkande. Dessvärre
            har inte några steg i denna riktning hittills tagits.
          </note>
          <note>
            Amu-gruppen AB anordnar arbetsmarknadsutbildning. Det är främst
            Arbetsmarknadsverket som upphandlar utbildning från bolaget. Bolaget
            har emellertid successivt tappat marknadsandelar till olika utbildningsföretag
            men har fortfarande en hög marknadsandel inom vissa yrkesutbildningar.
            Den yrkesutbildning som man erbjuder är dyr, men det har visat
            sig att omkring 70 % av kursdeltagarna får ett jobb direkt efter
            avslutad utbildning.
          </note>
          <note>
            Tyvärr har de senaste årens förändringar i arbetsmarknadspolitiken
            inneburit att allt färre har fått den utbildning som Amu-gruppen
            har erbjudit. Upphandlingen sjönk under förra året med 1,6 miljarder
            kronor. För 1997 kommer AMS med det ökade volymkravet och med
            mindre pengar att tvingas satsa på billig utbildning i första
            hand. Kapitaltillskottet 600
          </note>
          <note>
            miljoner kronor kan ses som att regeringen ger med den ena handen
            och tar tillbaka mer med den andra.
          </note>
          <note>
            Vi vill dock med skärpa framhålla att arbetsmarknadsutbildning
            borde inriktas på utbildningar som visserligen är dyrare men av
            hög kvalitet, eftersom de lättare leder till jobb. Ett par belysande
            exempel på detta är kylmontörutbildningen i Gävle och styckmästarutbildningen
            i Eskilstuna. Tyvärr kan vi nu se att politiken leder i motsatt
            riktning.
          </note>
          <note>
            Men det är inte enbart en förändrad arbetsmarknadspolitik utan
            också ledningen och styrelsen i Amugruppen som har del i de här
            problemen. När bolaget bildades tydliggjordes det att man skulle
            verka under samma villkor som andra icke statligt ägda utbildningsföretag,
            och det dåvarande arbetsmarknadsutskottet framhöll vikten av att
            ägaren aktivt skulle medverka till en fortsatt utveckling. I dag
            finns det anledning att fråga sig om ledning och styrelse har
            lyckats med detta, eftersom man fortfarande sitter fast i långa
            hyresavtal och dyrbara investeringar inte har lett till önskade
            intäkter. Det är också tydligt att kommunikationen mellan regering
            och bolag varit bristfällig. Hade en ömsesidig information funnits
            borde en anpassning av verksamheten kunnat göra att ett hot om
            likvidation hade undvikits.
          </note>
          <note>
            Vi vill från Folkpartiets sida påpeka att det som nu händer med
            Amu-gruppen AB illustrerar problemet med stats- och kommunalägda
            bolag. Man undviker konkurser, och det ger dessa företag bättre
            konkurrensförutsättningar än andra på marknaden.
          </note>
          <note>
            Fru talman! Det är viktigt att det finns ett brett utbud av utbildningar
            för vuxna som vill höja sin kompetens så att man hittar ett nytt
            arbete. Det är, och bör även fortsättningsvis vara, ett viktigt
            inslag i den statliga arbetsmarknadspolitiken att finansiera sådana
            utbildningar. Däremot behöver dessa utbildningar inte anordnas
            av staten. Det är oacceptabelt att ett företag som konkurrerar
            med andra utbildningsanordnare lever vidare med skattesubventioner.
            Vi accepterar trots detta nu ett kapitaltillskott på 600 miljoner
            kronor, därför att företagets problem på kort sikt inte går att
            lösa på annat sätt. Andra alternativ hade lett till att staten
            ändå hade fått motsvarande kostnader. Nu kan
          </note>
          <note>
            Amu-gruppen AB avvecklas under ordnade former så att inte elever
            eller leverantörer drabbas, och de intentioner som fanns om en
            privatisering när bolaget bildades kan uppfyllas.
          </note>
          <note>
            Vi vill därför att regeringen snarast återkommer till riksdagen
            med ett förslag om en utförsäljning av
          </note>
          <note>
            Amu-gruppen. De delar som andra utbildningsföretag gör bättre
            knoppas av i första hand, och de exklusiva delar som man är relativt
            ensam om på marknaden effektiviseras och kommer i nästa etapp.
            Det är viktigt att signalerna om omstruktureringen av företaget
            kommer snabbt så att företaget inte åderlåts på kompetent personal.
          </note>
          <note>
            Fru talman! Jag yrkar bifall till reservation 2.
          </note>
          <note type="speaker">
            Anf. 305 INGRID BURMAN (v):
          </note>
          <note>
            Fru talman! Nu skall vi fatta beslut om ett kapitaltillskott
            till AMU på 600 miljoner kronor. Anledningen är att AMU har förbrukat
            kapitalet och håller på att gå i konkurs.
          </note>
          <note>
            Vi tycker att det är ganska uppseendeväckande att man har låtit
            det här gå så långt. Det här sänder ut starka signaler om att
            det måste finnas inkompetens i styrelse och företagsledning, men
            också att det måste råda oklarheter i statens ägarroll och i regeringens
            handläggning.
          </note>
          <note>
            Det är uppenbart att den här krisen inte kan ha kommit som en
            överraskning för någon. Revisorer har påpekat att det är kris,
            och vi har sagt att det inte håller att man drar ned på pengarna
            till arbetsmarknadsutbildningen. Det har ju varit underlaget för
          </note>
          <note>
            AMU:s verksamhet. Vi har också pekat på att den indragning av
            3 miljarder från arbetsmarknadspolitiska åtgärder som regeringen
            gjorde i våras skulle drabba både de arbetslösa och utbildningarna.
            Det har alltså sänts ut signaler från många.
          </note>
          <note>
            Vi anser att det är helt uppenbart att regeringen har bäddat
            för denna bekymmersamma situation och att man borde ha haft insikt
            om vilka konsekvenser det här borde få. Vi tycker att det finns
            fullt av underlåtenhetssynder i det här ärendet.
          </note>
          <note>
            Men nu kommer regeringen, i ett mycket akut läge, och begär 600
            miljoner, och naturligtvis skall vi tillstyrka det.
          </note>
          <note>
            Men det finns ett problem. Pengarna skall tas från arbetsmarknadspolitiken
            igen, och det är inte bra. Det går inte heller att exakt utläsa,
            vare sig i regeringens proposition eller i utskottets betänkande,
            var man hämtar de 600 miljonerna. Det är bra att arbetsmarknadsministern
            är här i kväll, därför att då kanske vi kan få mer konkreta besked
            i den frågan. Det vore ett anständigt underlag att ha för riksdagen,
            även om timmen är sen.
          </note>
          <note>
            Vi menar alltså att det inte är rimligt att återigen minska de
            arbetsmarknadspolitiska åtgärderna och ta de 600 miljonerna där,
            utan vi måste hitta andra pengar till det. Vi menar också att
            det är viktigt att för framtiden fortsätta att värna arbetsmarknadsutbildningen
            och se till att den har en kvalitet, men då krävs det både resurser
            i pengar och ett bibehållet aktivt
          </note>
          <note>
            AMU, som kan garantera den här kvaliteten. Då blir det bekymmer.
            Om vi tar pengar från arbetsmarknadspolitiken till AMU blir AMU
            kvar, och det är ju bra. Men vem skall upphandla, om vi plockar
            pengar från arbetsmarknadspolitiska åtgärder? Vi tycker att förslaget
            om finansieringen är ogenomtänkt.
          </note>
          <note>
            Vi tycker också att det finns all anledning att kommentera AMU:s
            chefslöner igen - vi har gjort det förr. Att ett företag med uppenbara
            ekonomiska problem, som hotas av konkurs och som säger upp människor
            på löpande räkning går ut och rekryterar en chef som får en lön
            på 160 000 kr i månaden, dvs.
          </note>
          <note>
            nästan 2 miljoner kronor per år, är uppseendeväckande. Det här
            är ett bolag där regeringen utser styrelse, och efter det att
            riksdagen har uttalat sig om orimliga chefslönenivåer i statliga
            bolag.
          </note>
          <note>
            Det förtjänar också att omnämnas att AMU finns på den skammens
            lista som Finansdepartementet har presenterat över statliga bolag
            som har pensionsavtal, s.k. fallskärmsavtal, som bryter mot de
            statliga rekommendationerna.
          </note>
          <note>
            Vi menar att detta sammantaget borde göra att en kommission tillsätts
            som ser över vad som har hänt och utreder det hela. Vi har fått
            avslag på det förslaget.
          </note>
          <note>
            Vi menar också att riksdagen borde ge riktlinjer inför den översyn
            som nu pågår. Då handlar det om att garantera ett statligt huvudmannaskap,
            om att garantera kvalitet i utbildningen och om att garantera
            en regional spridning, så att AMU finns där man mest behövs, dvs.
            där arbetslösheten är hög och där det finns behov av utbildning.
            Det här kan bara ett statligt huvudmannaskap garantera. Vi tycker
            att riksdagen skulle ha lämnat ett sådant uppdrag.
          </note>
          <note>
            Fru talman! Jag står givetvis bakom samtliga reservationer som
            Vänsterpartiet har lagt, men jag nöjer mig med att yrka bifall
            till reservation nr 4.
          </note>
          <note type="speaker">
            Anf. 306 BARBRO JOHANSSON (mp):
          </note>
          <note>
            Fru talman! Vi i Miljöpartiet kommer inte att gå emot förslaget
            om kapitaltillskott till Amu-gruppen.
          </note>
          <note>
            Men vi är kritiska till hanteringen.
          </note>
          <note>
            Regeringen föreslår att 600 miljoner anslås på tilläggsbudget
            till det helstatliga företaget Amugruppen AB, och pengarna skall
            då användas som kapitaltillskott eller till andra åtgärder i syfte
            att stärka den finansiella basen i företaget, som annars hotas
            av konkurs. Minskade statliga köp av arbetsmarknadsutbildning
            från företaget har medfört förlust för
          </note>
          <note>
            AMU. Finansieringen skall klaras inom befintlig ram för arbetsmarknadspolitiken.
          </note>
          <note>
            Fru talman! Miljöpartiet är starkt kritiskt till regeringens
            hantering av arbetsmarknadspolitiken. Amugruppens arbetsmarknadsutbildning
            har blivit lidande av tidigare ej förutsedda neddragningar. Samtidigt
            är staten ägare till företaget, och därmed är regeringen också
            ytterst ansvarig för att se till att det fungerar på ett bra sätt.
            Uppenbarligen har Amu-gruppen misslyckats med att planera och
            genomföra sin verksamhet på ett ekonomiskt riktigt sätt. Kasten
            har varit många och tvära.
          </note>
          <note>
            Det är uppenbart att arbetsmarknadspolitiken inte kan lösa problemen
            med den höga arbetslösheten. Det krävs verksamma åtgärder, som
            t.ex. sänkta arbetstider, sänkta skatter på arbete och i stället
            en höjning på miljörelaterade skatter. Vidare måste de små och
            medelstora företagens möjligheter förbättras.
          </note>
          <note>
            Fru talman! Vi är mycket tveksamma till att acceptera regeringens
            förslag om kapitaltillskott till AMU
          </note>
          <note>
            på det underlag som nu finns. Risken måste anses vara stor att
            ett sådant tillskott följs av ytterligare behov av tillskott eller
            andra kostnader för staten. På nyheterna i dag säger man att det
            kommer att behövas ytterligare kanske 2 miljarder kronor för att
            klara
          </note>
          <note>
            AMU.
          </note>
          <note>
            Å andra sidan är krisen för företaget akut. En konkurs bör undvikas,
            med hänsyn till såväl studerande och fordringsägare som framtida
            behov av en väl fungerande arbetsmarknadsutbildning.
          </note>
          <note>
            Fru talman! Jag vill härmed yrka bifall till reservation nr 3.
            Men jag känner också sympati för den reservation som kd har lagt
            fram om en rymlig lönenivå. Vi är tillsammans med Vänsterpartiet
            också med på den reservationen om en rimlig lönenivå för de ledande
            befattningshavarna i Amu-gruppen.
          </note>
          <note type="speaker">
            Anf. 307 DAN ERICSSON (kd):
          </note>
          <note>
            Fru talman! Regeringen har kommit till riksdagen och bett om
            ett kapitaltillskott till Amu-gruppen för att undvika att företaget
            kommer på obestånd. Den akuta ekonomiska situationen för företaget
            har uppenbarligen upptäckts på ett sent stadium, eftersom ingenting
            antyddes i budgetpropositionen, som presenterades så sent som
            den 20 september.
          </note>
          <note>
            I tidningsintervjuer sade sedan arbetsmarknadsministerns statssekreterare,
            som sitter med i Amugruppens styrelse, att regeringen skulle ordna
            kapitaltillskott för att förhindra en konkurssituation. Därefter
            kom regeringen med sin proposition i frågan.
          </note>
          <note>
            Fru talman! Det finns all anledning att rikta kritik mot regeringens
            hantering av den här frågan.
          </note>
          <note>
            Men, fru talman, vi i Kristdemokraterna har inte avvisat kapitaltillskott.
            Däremot har vi ställt fyra förslag i vår motion. Utskottet har
            gått oss till mötes i tre av dessa frågeställningar.
          </note>
          <note>
            För det första skall Riksdagens revisorer nu skyndsamt granska
            regeringens hantering av Amugruppen och den uppkomna situationen.
            Det är bra.
          </note>
          <note>
            För det andra skall regeringen redovisa hur man finansierar kapitaltillskottet
            och vilka konsekvenser det får på andra områden. Det är ju vad
            vi har önskat.
          </note>
          <note>
            För det tredje skall regeringen utan dröjsmål inför riksdagen
            redovisa sin syn på Amu-gruppens fortsatta verksamhet. Det är
            också vad vi vill.
          </note>
          <note>
            Men på den fjärde punkten, fru talman, orkar inte utskottsmajoriteten
            följa upp sin egen tidigare fastlagda linje. Det handlar om lönenivån
            för ledande befattningshavare i statliga företag. Den 2 maj beslutade
            riksdagen om ett betänkande från arbetsmarknadsutskottet om att
            strama upp regeringens verksamhet vad gäller fallskärmsavtal och
            lönesättning.
          </note>
          <note>
            Vi skrev bl.a. så här: För staten som arbetsgivare är det särskilt
            viktigt att föregå med gott exempel och att avtal om löner och
            andra förmåner som träffas med ledande befattningshavare på statliga
            myndigheter och i statliga företag ligger på en rimlig nivå.
          </note>
          <note>
            Det här upprepas också i det betänkande som vi strax skall rösta
            om. Men frågan är ju varför majoriteten inte fullföljer sin linje
            och nu konstaterar att regeringen inte lever upp till riksdagens
            beslut. Arbetsmarknadsministern, som nyss var här, har sagt att
          </note>
          <note>
            Amu-gruppens chefslön inte är rimlig. Arbetsmarknadsutskottets
            ordförande har instämt.
          </note>
          <note>
            Vad är då problemet? Varför vill inte vare sig regeringen eller
            utskottsmajoriteten göra någonting åt situationen? Varför skall
            vi inte kunna markera i samband med det här kapitaltillskottet
            att vi från riksdagen faktiskt förväntar oss att de statliga företagen
            lever upp till de beslut som fattas här? Det borde vi göra, särskilt
            mot bakgrund av att ministern som har ansvaret för verksamheten
            har uttalat att det här icke är en rimlig lönenivå och därmed
            att man inte lever upp till riksdagens beslut.
          </note>
          <note>
            Om vi inte fullföljer det här, om riksdagens uttalanden inte
            efterlevs, blir det enbart tomma ord. Är det så vi skall ha det?
            Jag för min del tycker inte det.
          </note>
          <note>
            Kristdemokraterna tycker inte det. Vi borde därför i samband
            med det här kapitaltillskottet markera att också Amu-gruppen bör
            leva upp till riksdagens beslut.
          </note>
          <note>
            Jag yrkar därmed bifall till reservation 8.
          </note>
          <note type="speaker">
            Anf. 308 SONJA FRANSSON (s):
          </note>
          <note>
            Fru talman! Under de senaste åren har det skett stora förändringar
            inom arbetsmarknadspolitiken, vilket i grunden har förändrat förutsättningarna
            för
          </note>
          <note>
            Amu-gruppens vidare utveckling. Tidigare satsade regering och
            riksdag stort och framgångsrikt på yrkesutbildning. Det var en
            annan tid, med få arbetslösa. Man gick en utbildning, och sedan
            fick man jobb.
          </note>
          <note>
            Det har sedan skett stora förändringar på arbetsmarknaden under
            mycket kort tid. Kunskapsföretagen har växt fram. Enklare jobb
            försvinner, och de nya jobb som kommer till ställer större krav
            än de jobb som fanns tidigare på en högre grundutbildning. Fler
            människor konkurrerar på arbetsmarknaden för att få de lediga
            jobb som finns. Det gör att arbetsgivare kan ställa betydligt
            högre kompetenskrav på alla sina medarbetare.
          </note>
          <note>
            Vi är därför i stort behov av att höja hela nationens grundkompetens
            inför framtidens jobb. Utifrån denna förändring på arbetsmarknaden
            har regeringen och riksdagen bestämt sig för att satsa på längre
            kompetenshöjande utbildning såsom gymnasium och högskola. 100
            000 gymnasieplatser för arbetslösa och
          </note>
          <note>
            30 000 extra högskoleplatser är exempel på den här satsningen.
            Det är med andra ord fråga om en ändrad användning av tillgängliga
            resurser för en bredare grundkompetens för fler.
          </note>
          <note>
            Det innebär i sig naturligtvis inte att det inte finns ett behov
            av den kvalificerade yrkesutbildning som
          </note>
          <note>
            Amu-gruppen kan ge. Ett sådant behov finns i allra högsta grad,
            framför allt när det gäller de s.k. flaskhalsutbildningarna, dvs.
            den yrkesutbildning som vi i dag har brist på. Detta skall vi
            naturligtvis använda
          </note>
          <note>
            Amu-gruppen till även i fortsättningen. Men med en så förändrad
            arbetsmarknad, med andra behov och andra prioriteringar på hela
            utbildningsområdet, blir det naturligtvis mindre resurser över
            till arbetsmarknadsutbildning och till AMU:s verksamheter.
          </note>
          <note>
            Fru talman! Detta föranledde att styrelsen och företagsledningen
            på försommaren tog initiativ till ett omfattande förändringsprogram
            i syfte att kunna möta förändringar på marknaden genom bättre
            och tydligare affärsstrategier, ökad produktivitet och en effektivare
            organisation. När förändringsarbetet startade gjordes bedömningen
            att arbetsmarknadsutbildningen skulle motsvara en marknad på totalt
            ca 3,2 miljarder för yrkesutbildning. Men med den för närvarande
            höga arbetslösheten, och därmed många människor i olika åtgärder,
            kommer inte AMS att under 1997 ha resurser för inköp av en så
            stor volym av arbetsmarknadsutbildning, vilket kommer att inverka
            på Amugruppens verksamhet. Bolagets prognosticerade resultat för
            år 1997 beräknas nu till en förlust på 630 miljoner kronor.
          </note>
          <note>
            Utifrån detta bedömer styrelsen och koncernledningen att de tidigare
            planerade åtgärderna inte är tillräckliga. En drastisk reduktion
            av kostnaderna är nu nödvändig. Redan höga grundkostnader i kombination
            med drastiskt sjunkande intäkter leder till ett akut likviditetsproblem,
            vilket inträder under 1997 om inga åtgärder vidtas.
          </note>
          <note>
            Fru talman! Amu-gruppen AB är den i särklass viktigaste anordnaren
            av upphandlad arbetsmarknadsutbildning. Gruppen har en unik kompetens
            avseende kvalificerad yrkesutbildning, som är oerhört viktig att
            bevara.
          </note>
          <note>
            Dock måste det ske en anpassning till det behov av arbetsmarknadsutbildning
            som nu finns. Det innebär därmed stora omstruktureringar.
          </note>
          <note>
            Marknadens reaktion på uppgifterna om Amugruppens svårigheter
            är av största betydelse för möjligheterna att driva verksamheten
            vidare under en omstruktureringsfas. Ett omedelbart agerande från
            ägaren - staten - är därför nödvändigt för att möjliggöra fortsatt
            verksamhet i bolaget.
          </note>
          <note>
            Regeringen, liksom utskottsmajoriteten, bedömer det därför nödvändigt
            med ett ägartillskott på 600
          </note>
          <note>
            miljoner kronor för att återställa aktiekapacitet och säkerställa
            bolagets likviditet. Medelstillskottet finansieras genom indragning
            av icke intecknade reservationer på åtgärdsanslaget under 1996.
          </note>
          <note>
            Fru talman! Nu krävs en grundlig analys av bolagets framtida
            förutsättningar. I denna analys måste koncernens alla verksamheter,
            möjligheter och förutsättningar på marknaden gås igenom. En sådan
            analys pågår, och regeringen återkommer till riksdagen med en
            plan till en långsiktig lösning på Amu-gruppens framtida verksamhet
            i fråga om kapitalstruktur, verksamhetsinriktning och associationsförhållanden.
          </note>
          <note>
            Jag vill också i det här anförandet bemöta Dan
          </note>
          <note>
            Ericsson och Ingrid Burman i fråga om det här med chefslöner.
            Jag tycker att utskottet väldigt tydligt har markerat att vi inte
            tycker att AMU-chefen har en skälig lön. Vi tycker inte om oskäliga
            löner, och det står väldigt tydligt i betänkandet.
          </note>
          <note>
            Dessutom har Finansdepartementet och finansministern vidtagit
            kraftfulla åtgärder och i veckan deklarerat att man är skyldig
            att följa de regler och riktlinjer som regering och riksdag har
            fastställt. Man ger bolagsstyrelser och statliga verk möjlighet
            att under ett år förhandla om eller vidta åtgärder, men efter
            ett år kommer man att följa upp det här och förutsätter att det
            då har skett förändringar.
          </note>
          <note>
            Jag vill peka på att det har kommit till min kännedom att AMU:s
            nuvarande styrelse har börjat ta tag i de här problemen. Man har
            t.ex. börjat med den förre chefen, alltså den chef som tillsattes
            av den borgerliga regeringen, som har flera typer av fallskärmar.
            Här ser man nu över situationen och försöker omförhandla för att
            anpassa till de åtgärder som både regering och riksdag har krävt.
            Det här tycker jag är bra. Det är viktigt att vi markerar att
            det inte är rimligt med vare sig oskäliga fallskärmsavtal eller
            oskäliga löner.
          </note>
          <note>
            Med detta som bakgrund, fru talman, vill jag yrka bifall till
            hemställan i betänkandet i dess helhet.
          </note>
          <note type="speaker">
            Anf. 309 INGRID BURMAN (v) replik:
          </note>
          <note>
            Fru talman! Egentligen är timmen så sen att jag inte borde uppta
            kammarens tid, och egentligen är frågan så stor att den vore värd
            en annan behandling.
          </note>
          <note>
            Men jag kan ändå inte låta bli att säga detta.
          </note>
          <note>
            Det är inte så att vi inte är medvetna om att riksdagen en gång
            har uttalat att det inte skall finnas orimliga löner. Nu avser
            man att göra ett väldigt lågmält uttalande igen. Men det här hjälper
            ju inte när de statliga bolagen, trots riksdagens uttalanden till
            regeringen, går ut och anställer till dessa löner. Trots att det
            faktiskt är regeringen som utser denna styrelse borde man ta konsekvenserna
            av att riksdagen en gång har uttalat att så här skall det inte
            vara.
          </note>
          <note>
            Det kan inte vara rimligt att man ett år säger: Det här är orimligt.
            Nästa år säger man: Det här är orimligt. Sedan går arbetsmarknadsministern
            ut i massmedierna och säger: Det här är orimligt. Utskottets ordförande
            går ut i massmedierna och säger: Det här är orimligt. Och så gör
            man inget mer!
          </note>
          <note>
            Jag delar Sonja Franssons ambition, och jag delar åsikten att
            det här faktiskt är orimligt. Men jag tycker dessutom att man
            skall göra någonting åt det orimliga!
          </note>
          <note type="speaker">
            Anf. 310 SONJA FRANSSON (s) replik:
          </note>
          <note>
            Fru talman! Jag håller med Ingrid Burman om att man skall göra
            någonting åt det här. Jag förväntar mig, precis som finansministern
            sade i veckan, att man kommer att göra någonting åt det. Det handlar
            om styrelsernas ansvar. Det gäller inte bara AMU, utan det gäller
            på flera områden. Det är självklart att vi förväntar oss att det
            skall åtgärdas.
          </note>
          <note>
            Det här hör dessutom faktiskt hemma i en annan debatt. I dag
            talar vi om att tillskjuta 600 miljoner kronor till Amu-gruppen.
            Men jag vill ändå hålla med om att vi vill se resultat.
          </note>
          <note type="speaker">
            Anf. 311 INGRID BURMAN (v) replik:
          </note>
          <note>
            Fru talman! Jag håller med Sonja Fransson om att det här är värt
            en egen debatt. Men nu är det så att det här ingår i betänkandet.
            Sonja Fransson har själv tagit upp frågan i talarstolen. Sonja
            Fransson är en del av den majoritet som avslår en motion i det
            här betänkandet.
          </note>
          <note>
            Det är bra att Sonja Fransson förväntar sig saker.
          </note>
          <note>
            Det gjorde Sonja Fransson säkert, hoppas jag, också när vi tog
            beslutet i riksdagen i maj. Det gjorde jag, och det gjorde hela
            utskottsmajoriteten, förmodar jag.
          </note>
          <note>
            Trots detta har det inte hänt någonting. Jag menar att detta
            visar att det inte räcker med bara förväntningar.
          </note>
          <note type="speaker">
            Anf. 312 SONJA FRANSSON (s) replik:
          </note>
          <note>
            Fru talman! Det är riktigt att vi har avslagit motionen. Den
            hör egentligen inte hemma i det här sammanhanget. Det höll ju
            Ingrid Burman med om. Däremot har vi upprepat vad vi har sagt.
            Vi har skärpt tonen. Dessutom har finansministern, som har ett
            stort ansvar för detta i regeringen, varit väldigt tydlig i veckan
            och talat om vilka regler som gäller och vad man skall vidta för
            åtgärder. Jag förväntar mig att någonting skall hända också.
          </note>
          <note>
            Vad jag sade tidigare var att den nuvarande AMU-
          </note>
          <note>
            styrelsen har börjat ta tag i problemen. Bl.a. håller man nu
            på och tittar på den gamla chefens lön och fallskärm.
          </note>
          <note type="speaker">
            Anf. 313 DAN ERICSSON (kd):
          </note>
          <note>
            Fru talman! Sonja Fransson säger att denna fråga inte hör hemma
            här. Det är konstigt. Vi skall skjuta till 600 miljoner kronor
            för att förhindra att Amugruppen kommer på obestånd. Är det inte
            då precis rätt tillfälle att också skicka med det uttalande som
            riksdagen tidigare har gjort om att det skall vara en rimlig lönenivå?
            Ministern har ju sagt att det inte är rimligt. Utskottets ordförande
            har sagt att det inte är rimligt. Men vi skall bara notera den
            här sortens markeringar.
          </note>
          <note>
            Jag trodde att det vi beslutade om i Sveriges riksdag faktiskt
            skulle följas av handling. Det är vad det här handlar om. Nu skickar
            vi in 600 miljoner kronor.
          </note>
          <note>
            Varför då inte skicka med den här tydliga markeringen om att
            också Amu-gruppen skall följa vad riksdagen säger?
          </note>
          <note type="speaker">
            Anf. 314 SONJA FRANSSON (s):
          </note>
          <note>
            Fru talman! Det gäller inte bara AMU-chefens löner. Det är därför
            det här inte hör hemma i denna debatt. Det gäller flera. Vi behöver
            se över alla statliga bolag för att se om det är något som oskäligt.
            Vi behöver också titta på myndigheternas chefer osv. Det är därför
            finansministern har tagit tag i den här frågan.
          </note>
          <note>
            Det är där debatten som helhet hör hemma.
          </note>
          <note type="speaker">
            Anf. 315 DAN ERICSSON (kd):
          </note>
          <note>
            Fru talman! En del tycker att jag inte skall säga mer här i kväll.
          </note>
          <note>
            Men Sonja Fransson säger att vi inte skall behandla detta nu,
            för uttalandet handlar om alla statliga företag. Vi skall inte
            kunna säga något eftersom vi nu behandlar Amu-gruppen. Jag måste
            säga, fru talman, att logiken inte är helt glasklar. Nu skjuter
            vi in 600
          </note>
          <note>
            miljoner kronor för att rädda Amu-gruppen. Varför skall vi inte
            i det sammanhanget klargöra riksdagens uppfattning? Frågan är
            vad som är regeringens uppfattning. Skall vi vara konsekventa,
            måste vi skicka med detta uttalande. Annars finns det inget samband
            mellan vad ni säger och hur ni sedan handlar vid voteringsknapparna.
          </note>
          <note type="speaker">
            Anf. 316 SONJA FRANSSON (s):
          </note>
          <note>
            Fru talman! Vi har pekat på det här. Och nu har jag sagt det
            tre eller fyra gånger, Dan Ericsson. Om inte Dan Ericsson har
            uppfattat det nu hoppas jag att han kan läsa protokollet efteråt
            och se att vi nu har behandlat frågan. Vi har diskuterat den,
            och vi tycker att oskäliga löner inte är rimligt.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU6 Kapitaltillskott till Amu-gruppen AB
          </note>
          <note>
            Mom. 1 (kapitaltillskott till Amu-gruppen AB m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            21 för res. 2
          </note>
          <note>
            16 för res. 3
          </note>
          <note>
            267 avstod
          </note>
          <note>
            45 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            76 för res. 1
          </note>
          <note>
            21 för res. 2
          </note>
          <note>
            211 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            198 för utskottet
          </note>
          <note>
            72 för res. 1
          </note>
          <note>
            37 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 18 v, 13 kd
          </note>
          <note>
            För res. 1: 72 m
          </note>
          <note>
            Avstod: 21 fp, 16 mp
          </note>
          <note>
            Frånvarande: 16 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 2 (finansieringen)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            287 för utskottet
          </note>
          <note>
            18 för res. 4
          </note>
          <note>
            3 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 71 m, 22 c, 19 fp, 16 mp, 13 kd
          </note>
          <note>
            För res. 4: 18 v
          </note>
          <note>
            Avstod: 1 m, 2 fp
          </note>
          <note>
            Frånvarande: 15 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 3 (Amu-gruppen AB:s framtid)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            190 för utskottet
          </note>
          <note>
            22 för res. 5
          </note>
          <note>
            96 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 1 m, 1 c, 15 fp, 1 v, 16 mp, 11 kd
          </note>
          <note>
            För res. 5: 1 m, 21 c
          </note>
          <note>
            Avstod: 1 s, 70 m, 6 fp, 17 v, 2 kd
          </note>
          <note>
            Frånvarande: 15 s, 8 m, 5 c, 5 fp, 4 v, 2 mp, 2 kd
          </note>
          <note>
            Mom. 5 (rimlig lönenivå)
          </note>
          <note>
            1. utskottet
          </note>
          <note>
            2. res. 8 (v, mp, kd)
          </note>
          <note>
            Votering:
          </note>
          <note>
            257 för utskottet
          </note>
          <note>
            47 för res. 8
          </note>
          <note>
            3 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 72 m, 22 c, 18 fp
          </note>
          <note>
            För res. 8: 18 v, 16 mp, 13 kd
          </note>
          <note>
            Avstod: 3 fp
          </note>
          <note>
            Frånvarande: 16 s, 8 m, 5 c, 5 fp, 4 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:48 Kartavgift i ärenden om EU-finasierat stöd inom jordbrukssektorn
          </note>
          <note>
            1996/97:59 Ändring i lagen (1973:1199) om ersättning från den
            internationella oljeskadefonden
          </note>
          <note>
            Trafikutskottets betänkande
          </note>
          <note>
            1996/97:TU1 Statsbudgeten för budgetåret 1997, utgiftsområde
            22 Kommunikationer
          </note>
          <note>
            Jordbruksutskottets betänkande
          </note>
          <note>
            1996/97:JoU1 Statsbudgeten för budgetåret 1997
          </note>
          <note>
            (Utgiftsområde 23 Jord- och skogsbruk, fiske med anslutande näringar)
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 11 december
          </note>
          <note>
            1996/97:169 av Annika Nordgren (mp) till försvarsministern
          </note>
          <note>
            Utryckningsbidrag
          </note>
          <note>
            1996/97:170 av Annika Nordgren (mp) till försvarsministern
          </note>
          <note>
            Lokaliseringar efter bullereffekter
          </note>
          <note>
            1996/97:171 av Fanny Rizell (kd) till socialministern
          </note>
          <note>
            Alkoholläsken
          </note>
          <note>
            1996/97:172 av Lennart Fremling (fp) till miljöministern
          </note>
          <note>
            Katalysatorer
          </note>
          <note>
            1996/97:173 av Sigrid Bolkéus (s) till kulturministern
          </note>
          <note>
            Utförsel av kulturföremål
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 december.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 11 december
          </note>
          <note>
            1996/97:154 av Per Lager (mp) till arbetsmarknadsministern
          </note>
          <note>
            Solenergi som arbetsmarknadsåtgärd
          </note>
          <note>
            1996/97:157 av Laila Bäck (s) till arbetsmarknadsministern
          </note>
          <note>
            Kvinnors arbetslöshet i glesbygden
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 17 december.
          </note>
          <note>
            12 § Kammaren åtskildes kl. 23.51.
          </note>
          <note>
            Förhandlingarna leddes av talmannen från sammanträdets början
            t.o.m. 3 §
          </note>
          <note>
            anf. 21 (delvis), av förste vice talmannen därefter t.o.m. anf.
            69
          </note>
          <note>
            (delvis), av andre vice talmannen därefter t.o.m. 4 §, av tredje
            vice talmannen därefter t.o.m.6 § anf. 209
          </note>
          <note>
            (delvis), av andre vice talmannen därefter t.o.m. ajourneringen
            kl. 18.00, av förste vice talmannen därefter t.o.m. 7 § anf. 256
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
