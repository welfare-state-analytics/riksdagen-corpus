<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--81</head>
          <docDate when="1997-03-19">1997-03-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 13 mars.
          </note>
          <note>
            2 § Meddelande om information från regeringen
          </note>
          <note>
            Andre vice talmannen meddelade att efter frågestunden torsdagen
            den 10 april omkring kl. 15.00
          </note>
          <note>
            skulle utrikesminister Lena Hjelm-Wallén lämna information om
            EU:s regeringskonferens.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:222
          </note>
          <note>
            Till riksdagen
          </note>
          <note>
            Interpellation 1996/97:222 av Eva Johansson om åtgärder för att
            bryta segregation.
          </note>
          <note>
            Interpellationen kommer att besvaras tisdagen den
          </note>
          <note>
            8 april 1997.
          </note>
          <note>
            Skälet till dröjsmålet är att jag är på resa och att riksdagen
            har påskuppehåll.
          </note>
          <note>
            Stockholm den 17 mars 1997
          </note>
          <note>
            Margot Wallström
          </note>
          <note>
            Interpellation 1996/97:226
          </note>
          <note>
            Till riksdagen
          </note>
          <note>
            Interpellation 1996/97:226 av Stig Sandström om
          </note>
          <note>
            EU och svensk alkoholförsäljning.
          </note>
          <note>
            Interpellationen kommer att besvaras tisdagen den
          </note>
          <note>
            8 april 1997.
          </note>
          <note>
            Skälet till dröjsmålet är att jag är på resa och att riksdagen
            har påskuppehåll.
          </note>
          <note>
            Stockholm den 17 mars 1997
          </note>
          <note>
            Margot Wallström
          </note>
          <note>
            Interpellation 1996/97:234
          </note>
          <note>
            Till riksdagen
          </note>
          <note>
            Interpellation 1996/97:234 av Leif Carlson om
          </note>
          <note>
            Systembolagets framtid.
          </note>
          <note>
            Interpellationen kommer att besvaras tisdagen den
          </note>
          <note>
            29 april 1997.
          </note>
          <note>
            Skälet till dröjsmålet är att riksdagen har påskuppehåll och
            att interpellanten och jag är på resa.
          </note>
          <note>
            Stockholm den 17 mars 1997
          </note>
          <note>
            Margot Wallström
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1996/97:Jo21 till jordbruksutskottet
          </note>
          <note>
            1996/97:Fi37-Fi41 till finansutskottet
          </note>
          <note>
            1996/97:T53 och T54 till trafikutskottet
          </note>
          <note>
            1996/97:L10 och L11 till lagutskottet
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkanden 1996/97:JuU10 och
          </note>
          <note>
            JuU13
          </note>
          <note>
            Utbildningsutskottets betänkande 1996/97:UbU8
          </note>
          <note>
            Trafikutskottets betänkande 1996/97:TU7
          </note>
          <note>
            Näringsutskottets betänkande 1996/97:NU9
          </note>
          <note>
            Bostadsutskottets betänkanden 1996/97:BoU11 och
          </note>
          <note>
            BoU12
          </note>
          <note>
            6 § Beslut rörande utskottsbetänkanden som slutdebatterats den
            13 mars
          </note>
          <note>
            UbU6 Vissa grundskolefrågor m.m.
          </note>
          <note>
            Mom. 1 (åtgärder mot tendenser till ökad segregation i skolan)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            3. res. 2 i motsvarande del (v)
          </note>
          <note>
            Förberedande votering:
          </note>
          <note>
            103 för res. 1
          </note>
          <note>
            18 för res. 2
          </note>
          <note>
            191 avstod
          </note>
          <note>
            37 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            190 för utskottet
          </note>
          <note>
            103 för res. 1
          </note>
          <note>
            18 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 25 c, 17 mp
          </note>
          <note>
            För res. 1: 71 m, 19 fp, 13 kd
          </note>
          <note>
            Avstod: 18 v
          </note>
          <note>
            Frånvarande: 13 s, 9 m, 2 c, 7 fp, 4 v, 1 mp, 2 kd
          </note>
          <note>
            Mom. 5 (pedagogisk verksamhet för barn i förskoleåldern)
          </note>
          <note>
            1. utskottet
          </note>
          <note>
            2. res. 4 i motsvarande del (fp)
          </note>
          <note>
            Votering:
          </note>
          <note>
            222 för utskottet
          </note>
          <note>
            20 för res. 4
          </note>
          <note>
            69 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 2 m, 25 c, 17 v, 17 mp, 13 kd
          </note>
          <note>
            För res. 4: 20 fp
          </note>
          <note>
            Avstod: 68 m, 1 v
          </note>
          <note>
            Frånvarande: 13 s, 10 m, 2 c, 6 fp, 4 v, 1 mp, 2 kd
          </note>
          <note>
            Mom. 7 (ålder för skolstart och skolpliktens omfattning)
          </note>
          <note>
            1. utskottet
          </note>
          <note>
            2. res. 7 (fp, c)
          </note>
          <note>
            Votering:
          </note>
          <note>
            184 för utskottet
          </note>
          <note>
            43 för res. 7
          </note>
          <note>
            84 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 2 c, 18 v, 17 mp
          </note>
          <note>
            För res. 7: 23 c, 20 fp
          </note>
          <note>
            Avstod: 71 m, 13 kd
          </note>
          <note>
            Frånvarande: 14 s, 9 m, 2 c, 6 fp, 4 v, 1 mp, 2 kd
          </note>
          <note>
            Mom. 10 (åtgärder mot mobbning och våld i skolan)
          </note>
          <note>
            1. utskottet
          </note>
          <note>
            2. res. 8 i motsvarande del (kd)
          </note>
          <note>
            Votering:
          </note>
          <note>
            225 för utskottet
          </note>
          <note>
            13 för res. 8
          </note>
          <note>
            73 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 18 fp, 18 v, 17 mp
          </note>
          <note>
            För res. 8: 13 kd
          </note>
          <note>
            Avstod: 71 m, 2 fp
          </note>
          <note>
            Frånvarande: 13 s, 9 m, 3 c, 6 fp, 4 v, 1 mp, 2 kd
          </note>
          <note>
            Mom. 17 (en utredning m.m. om skolhälsovård och elevvård)
          </note>
          <note>
            1. utskottet
          </note>
          <note>
            2. res. 2 i motsvarande del (v)
          </note>
          <note>
            Votering:
          </note>
          <note>
            290 för utskottet
          </note>
          <note>
            18 för res. 2
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 71 m, 25 c, 19 fp, 17 mp, 13 kd
          </note>
          <note>
            För res. 2: 18 v
          </note>
          <note>
            Frånvarande: 16 s, 9 m, 2 c, 7 fp, 4 v, 1 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU7 Vissa gymnasiefrågor m.m.
          </note>
          <note>
            Mom. 2 (översyn av gymnasieskolans program)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            Votering:
          </note>
          <note>
            240 för utskottet
          </note>
          <note>
            71 för res. 1
          </note>
          <note>
            1 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 25 c, 20 fp, 18 v, 17 mp, 13 kd
          </note>
          <note>
            För res. 1: 71 m
          </note>
          <note>
            Avstod: 1 s
          </note>
          <note>
            Frånvarande: 13 s, 9 m, 2 c, 6 fp, 4 v, 1 mp, 2 kd
          </note>
          <note>
            Mom. 11 (utredning om lärlingsutbildning)
          </note>
          <note>
            1. utskottet
          </note>
          <note>
            2. res. 6 (m, fp, mp, kd)
          </note>
          <note>
            Votering:
          </note>
          <note>
            192 för utskottet
          </note>
          <note>
            119 för res. 6
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 25 c, 18 v, 1 mp
          </note>
          <note>
            För res. 6: 71 m, 20 fp, 16 mp, 12 kd
          </note>
          <note>
            Frånvarande: 13 s, 9 m, 2 c, 6 fp, 4 v, 1 mp, 3 kd
          </note>
          <note>
            Mom. 17 (nationellt program med inriktning på företagande och
            entreprenörskap)
          </note>
          <note>
            1. utskottet
          </note>
          <note>
            2. res. 8 (m, kd)
          </note>
          <note>
            Votering:
          </note>
          <note>
            225 för utskottet
          </note>
          <note>
            86 för res. 8
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 23 c, 19 fp, 18 v, 17 mp
          </note>
          <note>
            För res. 8: 71 m, 1 c, 1 fp, 13 kd
          </note>
          <note>
            Frånvarande: 13 s, 9 m, 3 c, 6 fp, 4 v, 1 mp, 2 kd
          </note>
          <note>
            Mom. 26 (uppdrag till Kunskapslyftskommittén)
          </note>
          <note>
            1. utskottet
          </note>
          <note>
            2. res. 11 (v)
          </note>
          <note>
            Votering:
          </note>
          <note>
            287 för utskottet
          </note>
          <note>
            22 för res. 11
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 70 m, 25 c, 19 fp, 14 mp, 13 kd
          </note>
          <note>
            För res. 11: 1 fp, 18 v, 3 mp
          </note>
          <note>
            Frånvarande: 15 s, 10 m, 2 c, 6 fp, 4 v, 1 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FöU3 Försvaret och miljön
          </note>
          <note>
            Mom. 1 (övergripande om försvaret och miljön)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            17 för res. 1
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 25 c, 20 fp, 15 v, 13 kd
          </note>
          <note>
            För res. 1: 17 mp
          </note>
          <note>
            Frånvarande: 13 s, 9 m, 2 c, 6 fp, 7 v, 1 mp, 2 kd
          </note>
          <note>
            Mom. 2 (ammunition och miljön)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            35 för res. 2
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 25 c, 20 fp, 13 kd
          </note>
          <note>
            För res. 2: 18 v, 17 mp
          </note>
          <note>
            Frånvarande: 14 s, 9 m, 2 c, 6 fp, 4 v, 1 mp, 2 kd
          </note>
          <note>
            Mom. 3 (övnings- och skjutfält)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            3. res. 4 (mp)
          </note>
          <note>
            Förberedande votering:
          </note>
          <note>
            27 för res. 3
          </note>
          <note>
            17 för res. 4
          </note>
          <note>
            267 avstod
          </note>
          <note>
            38 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            271 för utskottet
          </note>
          <note>
            19 för res. 3
          </note>
          <note>
            17 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 68 m, 25 c, 18 v, 13 kd
          </note>
          <note>
            För res. 3: 19 fp
          </note>
          <note>
            Avstod: 17 mp
          </note>
          <note>
            Frånvarande: 14 s, 12 m, 2 c, 7 fp, 4 v, 1 mp, 2 kd
          </note>
          <note>
            Mom. 4 (buller)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            35 för res. 5
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 25 c, 19 fp, 1 v, 12 kd
          </note>
          <note>
            För res. 5: 1 fp, 17 v, 17 mp
          </note>
          <note>
            Frånvarande: 13 s, 9 m, 2 c, 6 fp, 4 v, 1 mp, 3 kd
          </note>
          <note>
            Mom. 6 (vindkraft och försvaret)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            17 för res. 6
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 25 c, 20 fp, 18 v, 13 kd
          </note>
          <note>
            För res. 6: 17 mp
          </note>
          <note>
            Frånvarande: 13 s, 9 m, 2 c, 6 fp, 4 v, 1 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FöU4 Styrning och uppföljning av totalförsvaret
          </note>
          <note>
            Mom. 1 (den försvarspolitiska beslutsprocessen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            241 för utskottet
          </note>
          <note>
            69 för res. 1
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 25 c, 20 fp, 18 v, 17 mp, 13 kd
          </note>
          <note>
            För res. 1: 69 m
          </note>
          <note>
            Frånvarande: 13 s, 11 m, 2 c, 6 fp, 4 v, 1 mp, 2 kd
          </note>
          <note>
            Mom. 2 (utveckling och anskaffning av försvarsmateriel)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            16 för res. 2
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 70 m, 25 c, 20 fp, 17 v, 13 kd
          </note>
          <note>
            För res. 2: 16 mp
          </note>
          <note>
            Avstod: 1 m
          </note>
          <note>
            Frånvarande: 14 s, 9 m, 2 c, 6 fp, 5 v, 2 mp, 2 kd
          </note>
          <note>
            Åke Sundqvist (m) anmälde att han avsett att rösta ja men markerats
            ha avstått från att rösta.
          </note>
          <note>
            KrU7 Kasinospel enligt internationella regler
          </note>
          <note>
            1. utskottet
          </note>
          <note>
            2. res. (v, mp, kd)
          </note>
          <note>
            Votering:
          </note>
          <note>
            249 för utskottet
          </note>
          <note>
            55 för res.
          </note>
          <note>
            5 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 71 m, 23 c, 12 fp
          </note>
          <note>
            För res.: 2 s, 2 c, 5 fp, 16 v, 17 mp, 13 kd
          </note>
          <note>
            Avstod: 1 s, 3 fp, 1 v
          </note>
          <note>
            Frånvarande: 15 s, 9 m, 2 c, 6 fp, 5 v, 1 mp, 2 kd
          </note>
          <note>
            Meddelande om samlad votering
          </note>
          <note>
            Andre vice talmannen meddelade att bostadsutskottets betänkande
            BoU14, jordbruksutskottets betänkande JoU12, lagutskottets betänkanden
            LU12 och
          </note>
          <note>
            LU13 samt finansutskottets betänkanden FiU22,
          </note>
          <note>
            FiU18 och FiU21 skulle avgöras i ett sammanhang efter avslutad
            debatt.
          </note>
          <note>
            7 § Viss översyn av reglerna för bostadsbidragen
          </note>
          <note>
            Föredrogs
          </note>
          <note>
            Bostadsutskottets betänkande 1996/97:BoU14
          </note>
          <note>
            Viss översyn av reglerna för bostadsbidragen
          </note>
          <note type="speaker">
            Anf. 1 OWE HELLBERG (v):
          </note>
          <note>
            Fru talman! Bostadsutskottet har fått många brev och telefonsamtal
            från förtvivlade människor som berättar om sin svåra situation.
            De nya reglerna slår mycket kraftigt och häftigt. Vi har också
            fått många kloka synpunkter på hur man kan lösa problemen. Jag
            vill börja mitt anförande med att läsa upp ett brev som väl beskriver
            vad det handlar om:
          </note>
          <note>
            Som bidragstagare har jag tidigare erhållit bostadsbidrag med
            2 399 kr per månad för mig och mina barn.
          </note>
          <note>
            Jag är en ensamstående mor med två barn, 11 och 14
          </note>
          <note>
            år. När de nya reglerna infördes den 1 januari sänktes mitt bostadsbidrag
            till 400 kr per månad - en minskning med 2 000 kr per månad i
            ett enda steg. Att en sådan drastisk sänkning driver mig från
            mitt hus, tvingar mig att flytta och krossar min ekonomi är helt
            klart. De sociala konsekvenserna kan bli mycket svåra. Barnen
            rycks upp från den miljö där de vuxit upp och där de har sina
            kamrater. Kontakten med kamraternas föräldrar är ovärderlig för
            en ensamstående mor. Enligt mitt sätt att se finns det ingen rimlighet
            i hur hårt de ändrade bostadsbidragen drabbar mig och mina barn.
          </note>
          <note>
            Om syftet med sänkningen av bostadsbidraget är att knäcka mig
            ekonomiskt, tvinga mig att lämna mitt hus och skapa sociala problem
            för mig och mina barn, då kan jag förstå åtgärderna. Men jag vill
            inte tro att det är så. Jag har uppfattat sänkningen av bostadsbidragen
            som en åtgärd från staten att spara 2,7 miljarder kronor. Gör
            då bestämmelserna mer flexibla med möjlighet att ta individuella
            hänsyn där de allmänna reglerna slår för hårt och där man som
            målsättning skall ha att inte krossa en bidragstagare ekonomiskt
            och tvinga vederbörande att sälja sitt hus då dessa konsekvenser
            drabbar barnens och hela familjens sociala situation.
          </note>
          <note>
            Jag hade 2 399 kr per månad. Nu får jag 400 kr, en minskning
            med 2 000 kr. Konsekvenserna av detta har beskrivits i ineldningen
            till denna inlaga. När man tvingas sälja sitt hus, när barnen
            måste lämna kamrater och vänner och när den sociala situationen
            för familjen försämrats, då säger försäkringskassan: Ni kan få
            1 907 kr per månad i bostadsbidrag för en annan bostad i ett hyreshus.
            Staten sparar 2 399 kr per månad, samtidigt som staten med samma
            hand ger för en annan bostad 1 907 kr per månad. Spareffekten
            för staten blir 496 kr per månad.
          </note>
          <note>
            När man vid en individuell prövning konstaterar detta kan man
            sänka bostadsbidraget, som var 2 399 kr per månad, med 500 kr
            per månad - 6 000 kr per år. Spareffekten blir densamma för staten.
            Men de negativa konsekvenserna uteblir. Familjen bor kvar i lugn
            och ro. Allt är som förut, förutom att bidraget minskat med 500
            kr per månad utan att ekonomin krossas för familjen, utan att
            barnen tvingas att lämna sina kamrater och sin lugna och trygga
            uppväxtmiljö. Allt är som vanligt.
          </note>
          <note>
            Var finns förnuftet? Var finns den mänskliga synen?
          </note>
          <note>
            Varför denna destruktiva handläggning när det kan göras så enkelt
            med samma besparing för staten? Det var väl det som var huvudsyftet.
          </note>
          <note>
            Detta, fru talman, stämmer väl överens med det förslag till utskottsinitiativ
            som Vänsterpartiet föreslår och som hjälper familjer i akut nöd,
            när de nya bidragsreglerna slår orimligt hårt. Tyvärr får de inga
            besked i dag heller. Utskottets majoritet skjuter upp frågan och
            bollar den vidare till regeringen. Beskedet är att regeringen
            bör återkomma med ett förslag till beslut i vårpropositionen.
            Det står att regeringen bör återkomma och inte skall återkomma,
            vilket hade varit ett betydligt tydligare uttryck för vad regeringen
            har att utföra.
          </note>
          <note>
            Nu ges inga besked om vare sig åtgärder, tid för när de nya reglerna
            skall börja gälla eller vilken omfattning de skall ha. Den otrygga
            situationen för de
          </note>
          <note>
            40 000 hushåll som har förlorat mer än 500 kr per månad skall
            tydligen fortsätta flera månader till. De skall pinas vidare,
            trots att nu socialdemokrater och centerpartister säger att det
            skall ske förändringar någon gång under detta år.
          </note>
          <note>
            Vänsterpartiets förslag till utskottsinitiativ ger klara besked.
            Ingen skall behöva förlora mer än 500 kr per månad, och förändringen
            skall gälla från den
          </note>
          <note>
            1 april. Hur många skall behöva gå från hus och hem innan socialdemokrater
            och centerpartister kan bestämma sig?
          </note>
          <note>
            Vänsterpartiet anser att bostadsutskottet och riksdagen skall
            använda sig av sin initiativrätt på det sätt som den nya budgetordningen
            medger, nämligen att man inom ramen för varje utgiftsområde skall
            kunna förändra storleken på de olika anslagen. Boverket påvisar
            i sina prognoser att kostnaderna för räntebidragen minskar med
            3 miljarder kronor för 1997.
          </note>
          <note>
            De 300 miljoner kronor på helårsbasis som Vänsterpartiet i ett
            första steg redan nu vill anslå till bostadsbidragen för att akut
            hjälpa familjer i nöd kan alltså tas från räntebidragsanslaget.
          </note>
          <note>
            Sedan, fru talman, vill jag rätta till ett massmedialt missförstånd.
            I massmedierna framställs Socialdemokraterna och Centern som de
            som drivit frågan om utskottsinitiativ. Detta är felaktigt. Utskottsinitiativet
            framställdes av Stig Grauers från Moderaterna med ett omedelbart
            stöd från alla partier utom Socialdemokraterna och Centern. Till
            slut ville de också vara med på tåget. Skälen därtill förstår
            nog alla.
          </note>
          <note>
            När Socialdemokraterna och Centern presenterade sitt förslag
            till utskottsinitiativ ställdes ett ultimatum.
          </note>
          <note>
            Inga andra förslag var möjliga att diskutera. Detta drabbar nu
            fortsättningsvis de familjer som redan har förlorat flera tusenlappar
            i bostadsbidrag, vilket gör att deras ekonomi snabbt raseras.
            De skall nu fortsätta att vänta på besked till dess att Erik Åsbrink
            har behagat uttala sig i frågan. Detta verkar cyniskt, inte minst
            då socialdemokraterna i utskottet har erkänt det orimliga i utfallet
            av de nya reglerna för bostadsbidragen.
          </note>
          <note>
            Till sist, fru talman: Samma dag, alltså i förra veckan, som
            bostadsutskottet fattade sitt beslut om att sända frågan vidare
            till riksdagen och regeringen utan att presentera någon lösning,
            sade man i ett nyhetsinslag från Aktuelltredaktionen på kvällen
            att regelförändringen för bostadsbidragen skulle gälla från den
          </note>
          <note>
            1 juli och att ingen skulle förlora mer än 1 000 kr per månad.
            Är detta ert förslag, socialdemokrater? I så fall undrar jag varför
            ni inte presenterade det på utskottsmötet i förra veckan.
          </note>
          <note>
            Med detta, fru talman, yrkar jag bifall till Vänsterpartiets
            reservation om utskottsinitiativ.
          </note>
          <note type="speaker">
            Anf. 2 KNUT BILLING (m):
          </note>
          <note>
            Fru talman! Jag vill börja med att uttrycka min respekt för Socialdemokraternas
            och Centerns representanter i bostadsutskottet. De har visat prov
            på ett betydande civilkurage genom att ställa upp på betänkandet
            och det initiativ som bostadsutskottet tar. Jag vet att det inte
            alltid är så lätt att gå emot de idéer som har framförts från
            den egna regeringens sida. Men det har man gjort, vilket jag tycker
            är värt respekt. Det hade naturligtvis varit mycket bättre om
            socialdemokraternas och centerns representanter i bostadsutskottet
            hade gjort detta redan i höstas.
          </note>
          <note>
            I höstas var samma fråga aktuell. Då gällde, precis som nu, att
            vi hade fått en mängd synpunkter och kritik på de förslag till
            nya bostadsbidragsregler som genomfördes för ett år sedan. Då
            avvisade Socialdemokraterna och Centern våra motioner. Det är
            beklagligt, men det är desto bättre att man nu har sagt att man
            måste göra någonting. Vad är det då som måste göras?
          </note>
          <note>
            Det första är detta med inkomstgränserna. Inkomstgränserna i
            bostadsbidragsreglerna betyder att många människor har fått kraftigt
            minskade bostadsbidrag eller att de har förlorat dem. Exempelvis
            när den ena parten i en familj blir utan jobb kan det bli en kraftig
            reduktion eller så kan man rent av bli av med bostadsbidraget
            helt och hållet, eftersom det bara finns en inkomsttagare i familjen
            och de nya reglerna diskriminerar familjer genom familjeinkomsten.
            Detta måste självfallet rättas till.
          </note>
          <note>
            Det andra är att gränsen för bostadsytan har ändrats i de nya
            reglerna. Gränserna för bostadsytorna har minskat. Man säger då
            till dem som detta drabbar:
          </note>
          <note>
            Men ni kan ju flytta till en mindre bostad. Skaffa en ny bostad
            som är litet mindre, så får ni bidragsbidrag.
          </note>
          <note>
            Det är alldeles riktigt. Så kan man möjligtvis säga, men det
            innebär samtidigt i väldigt många fall att den bostad som de skall
            flytta till blir en betydligt dyrare bostad, därför att den är
            nybyggd. Dessutom kanske de bor i en kommun där inte den typen
            av bostäder finns. I glesbygdsområden är det mest villor och nästan
            inga andra bostäder. En stor del av dem är byggda under 60- och
            70-talen och är för stora enligt de gränser som finns i dag. Detta
            går ju inte att göra någonting åt. Man kan ju inte ta bort 15
            kvadratmeter på ett hus. Reglerna innebär att det slår snett för
            dessa människor och att de får kraftigt minskade bostadsbidrag.
          </note>
          <note>
            Det tredje är att om man har en bostad som är uppbackad av riksdagen
            med räntebidrag - en bostad som vi säger att man måste få stöd
            för att bo i - så räknas det räntebidrag som man erhåller in i
            inkomsten. Det kan ju förefalla rimligt, för man får ju litet
            mer pengar. Men sedan drar man bort räntebidraget vid beräkningen
            av bostadskostnaden, så att effekten av räntebidraget räknas med
            två gånger. Det är naturligtvis helt orimligt. Det innebär en
            kraftig försämring för de som bor i de nya bostäderna.
          </note>
          <note>
            Sedan finns det ett fel till i reglerna. Det är att förmögenhetsprövningen
            slår snett. Det finns fall där man exempelvis har barnpensioner
            eller liknande. Då läggs dessa inkomster till inkomster för beräkning
            av bostadsbidraget, men de får inte användas för att betala bostadskostnaderna.
            Det betyder att en familj där det finns en barnpension kan komma
            i den situationen att det faktum att den har en barnpension innebär
            att den måste flytta, eftersom den inte har råd att bo i bostaden.
            Detta är naturligtvis alldeles åt skogen.
          </note>
          <note>
            Det är dessa regler som måste ändras.
          </note>
          <note>
            Vi moderater föreslog i utskottet att man skulle göra det. Men
            det sade Socialdemokraterna och Centerpartiet nej till. Man vill
            i stället gå vägen över ett tillkännagivande och be regeringen
            om hjälp att komma med ett förslag. Nåväl. Det är att beklaga.
            Det hade varit bättre att utskottet hade gjort detta och hade
            anvisat hur det skall finansieras. Nu är det ett tillkännagivande
            till regeringen, och regeringen skall komma tillbaka, och då får
            vi böja oss för det.
          </note>
          <note>
            Vi moderater tyckte i det läget att det inte var klokt att göra
            som Vänsterpartiet och gå emot förslaget till initiativ. Vi lade
            fram ett särskilt yttrande och redovisade vår principiella inställning.
            Det är den inställningen som vi nu vill att regeringen funderar
            över och sedan kommer tillbaka till oss i riksdagen med ett förslag
            där man har rättat till de fel som så många hushåll har drabbats
            av.
          </note>
          <note>
            Vi vet inte om regeringen kommer tillbaka. Har man lyssnat på
            den debatt som varit den senaste tiden kan man befara det värsta.
            Det var skälet till att vi hade velat ta saken i egna händer.
            Nu är det som det är. Men om vårpropositionen inte innehåller
            några regler om att rätta till de allvarliga misstag som dagens
            bostadsbidragssystem har kommer vi från moderat sida att motionera
            om detta och kräva förändringar. Då får vi se vad som händer.
            Men min förhoppning är naturligtvis att socialdemokraterna verkligen
            tar sig samman och kommer med ett förslag. Men gör de inte det
            vill jag ändå detta uttalat.
          </note>
          <note>
            Fru talman! Med detta yrkar jag bifall till hemställan i bostadsutskottets
            betänkande nr 14.
          </note>
          <note type="speaker">
            Anf. 3 OWE HELLBERG (v) replik:
          </note>
          <note>
            Fru talman! Det är bra att Knut Billing nu tar upp de problem
            som finns med de nya bostadsbidragsreglerna. Det kan vi älta och
            välta ganska länge i den här församlingen, men det tror jag inte
            hjälper de 40 000
          </note>
          <note>
            hushåll som har drabbats av kraftiga försämringar av bostadsbidragen
            med 500-2 000 kr per månad.
          </note>
          <note>
            Sedan säger Knut Billing att Vänstern har gått emot utskottsinitiativet.
            Vi har föreslagit ett eget utskottsinitiativ och har talat om
            hur det skall kunna se ut. Knut Billing säger: Vi har skrivit
            ett särskilt yttrande, men vi vet egentligen inte om regeringen
            kommer tillbaka till riksdagen med något förslag. Det borde vi
            ha diskuterat mycket mer när utskottet fattade beslutet, och vi
            borde försökt att få fram klara och tydliga besked om vad det
            gäller.
          </note>
          <note>
            Vi Vänsterpartiet har gett klara besked om hur vi vill att det
            skall se ut.
          </note>
          <note type="speaker">
            Anf. 4 KNUT BILLING (m) replik:
          </note>
          <note>
            Fru talman! Moderaterna ville precis som Vänsterpartiet att vi
            i utskottet skulle ta saken i egna händer och göra någonting.
            Det avvisades av Centerpartiet och Socialdemokraterna.
          </note>
          <note>
            I det läget vidhöll Vänsterpartiet sin inställning och gjorde
            en reservation, och vi avgav ett särskilt yttrande. Med det vill
            vi markera att vi står bakom det tillkännagivande som görs av
            riksdagen genom majoritetens ställningstagande. Det är bättre
            än en reservation där man talar om vad man skulle vilja göra.
          </note>
          <note>
            Det är inte längre aktuellt att diskutera innehållet i det initiativet.
            Den saken är borta.
          </note>
          <note>
            Det må vara Owe Hellberg obetaget att säga: Jag skulle ändå vilja
            att vi nu ändrar reglerna så att det inte drabbar någon hårdare
            än med 500 kr per månad.
          </note>
          <note>
            Om det är Owe Hellbergs ställningstagande, att det må vara om
            hushållen drabbas med 500 kr, men inte mer, är det hans sak. Men
            jag vidhåller att det inte är att ta hänsyn till de problem som
            de bostadsbidragsberättigade har.
          </note>
          <note type="speaker">
            Anf. 5 OWE HELLBERG (v) replik:
          </note>
          <note>
            Fru talman! Det är precis det förslaget gör. Man gör något i
            den akuta situation det handlar om. Knut
          </note>
          <note>
            Billing vill skriva en motion i ärendet. Det är bra. Det kommer
            också vi att göra. Det jag skulle vilja veta är,
          </note>
          <note>
            Knut Billing: När kommer bostadsbidragstagarna att få någon hjälp
            från moderat håll, och på vilket sätt skall det betalas?
          </note>
          <note type="speaker">
            Anf. 6 KNUT BILLING (m) replik:
          </note>
          <note>
            Fru talman! Den frågan kommer att behandlas i samband med att
            riksdagen har att behandla den proposition som nu beställs av
            riksdagen. Då har Owe
          </note>
          <note>
            Hellberg, jag och andra möjligheter att motionera, visa om vi
            har alternativ och hur dessa finansieras.
          </note>
          <note>
            Den saken återkommer vi till i vanlig ordning.
          </note>
          <note type="speaker">
            Anf. 7 LENNART NILSSON (s):
          </note>
          <note>
            Fru talman! Herrar Billing och Hellberg kan naturligtvis stå
            här och gräla om olika turer som varit eller inte varit. Man kan
            fundera över sin politiska och massmediala betydelse, eftersom
            vänsterpartisten tyckte att det var en del felaktiga vinklingar
            i massmedierna. Jag utgår ifrån att man från Vänsterpartiets sida
            tycker att man inte har fått tillräckligt mycket uppmärksamhet
            i den här frågan.
          </note>
          <note>
            För oss som hör till utskottsmajoriteten, Socialdemokraterna
            och Centerpartiet, handlar den här frågan om ett problem som vi
            pekade på i samband med att riksdagen fattade beslutet förra året
            i maj. De stora besparingarna är en följd av att herr Billing,
            den s.k. bostadsministern Lundgren och andra kolleger har försatt
            oss i en situation som ingen av oss hade tyckt varit önskvärd,
            dvs. att vi skulle behöva skära i bostadsbidragen över huvud taget.
            Men vi har insett att den ekonomiska situation som vi har levt
            med i Sverige under ett antal år har gjort att vi har varit tvingade
            att göra saker.
          </note>
          <note>
            Nu gör Knut Billing en stor affär av att vi socialdemokrater
            har något slags civilkurage att gå emot den egna regeringen. Det
            gör vi inte. I vårt parti finns det någonting som heter mångfald.
            Möjligtvis handlar det i Moderata samlingspartiet om enfald, att
            man skall tycka precis likadant, alltifrån Carl Bildt och
          </note>
          <note>
            Lars Tobisson till Knut Billing, och sedan skall ingen tycka
            någonting annat.
          </note>
          <note>
            Jag har aldrig upplevt under alla mina år i riksdagen att det
            funnits några moderater i den här kammaren som under borgerliga
            regeringar haft några kritiska synpunkter i olika frågor. Detta
            handlar om sakfrågor. Det handlar om människor som drabbats på
            ett sätt som gör att vi måste se över och rätta till detta.
          </note>
          <note>
            Knut Billing yrkar bifall till utskottsinitiativet. Jag skulle
            då vilja fråga honom om han står bakom den mening som står i utskottets
            betänkande, nämligen följande: "De ökade kostnader som blir följden
            av förändringarna bör inte finansieras genom en omfördelning inom
            anslaget till bostadsbidragen m.m." Det är en viktig del i utskottsinitiativet.
          </note>
          <note>
            Vi kan naturligtvis diskutera olika händelser i december och
            i andra sammanhang. Men alternativen är egentligen ganska avskräckande.
            Knut Billing skulle vilja plocka bort allt som handlar om ungdomars
            bostadsbidrag. Olika undersökningar har visat att det är ungdomar
            utan arbete som är de stora förlorarna under senare år när det
            handlar om att klara sin försörjning. Det är Knut Billings alternativ.
            Han vill försämra för övriga grupper. Vi har hävdat att vi är
            angelägna om att klara finansieringen. På vilket område det sedan
            skall ske är litet för tidigt att säga. Man måste först göra en
            helhetsbedömning eftersom tiderna förändras ganska snabbt. Man
            pekar på t.ex. räntebidragen. Jag kan också tycka att det är bra.
            Men man kan konstatera att situationen helt plötsligt kan förändras
            som den har gjort under de senaste dagarna när boräntorna har
            stigit igen.
          </note>
          <note>
            Vi utgår från att regeringen kommer tillbaka med förslag. Sedan
            kan man naturligtvis göra semantiska övningar av det slag som
            Owe Hellberg ägnade sig åt när han talade om bör eller skall,
            och han tror och tvivlar på både regeringens och vår förmåga och
            vilja i detta sammanhang. Men det gör han utifrån sitt populistiska
            perspektiv där Vänsterpartiet har lösningar på alla problem, och
            de vet bäst och kan allt, osv. Ibland önskar man att man hade
            lösningar på alla problem i den situation som vi befinner oss
            i i dag.
          </note>
          <note>
            Owe Hellberg och hans parti är de enda som har det.
          </note>
          <note>
            Vi andra är öppna för de särskilda yttranden som har gjorts och
            naturligtvis även det som Owe Hellberg tar upp i sin reservation
            och som Knut Billing har berört här. Vi får se vad det blir. Det
            kanske handlar om inkomstgränser. Det handlar om ytgränser.
          </note>
          <note>
            När man kritiserar den socialdemokratiska politiken på detta
            område vill jag säga att vi sänkte ytgränserna för att klara ungdomsbostadsbidragen,
            dvs. för personer under 29 år. Det hade annars inte varit möjligt.
            Det var ingen som hade några större invändningar mot ytgränserna
            i övrigt när vi diskuterade dessa bostadsbidrag. Alla partier
            har varit med om att dra ned. Ibland kallar vi det för att spara,
            men det är klart att det handlar om nedskärningar på bostadsbidragen
            för dem som drabbas.
          </note>
          <note>
            Ibland finns det myter om hur bostadsbidragen fungerar och vilka
            grupper av människor som får bostadsbidrag. Jag skall nämna några
            exempel.
          </note>
          <note>
            I den politiska debatten i dag diskuteras det att man bör höja
            barnbidragen. Bl.a. Landsorganisationen har föreslagit det. Vi
            befinner oss i en situation där boendekostnaderna framför allt
            i de fastigheter som är byggda under slutet av 80-talet och i
            början av
          </note>
          <note>
            90-talet är mycket höga. Det är i dessa fastigheter som många
            unga familjer har flyttat in med höga boendekostnader som följd.
          </note>
          <note>
            I en situation då vi har knappa ekonomiska resurser kan man naturligtvis
            tycka att det är viktigt att med generella metoder höja t.ex.
            barnbidragen, om man hade pengar till det. Om man skulle höja
            barnbidraget med en hundralapp i månaden, skulle det enligt mina
            matematiska beräkningar kosta ungefär 2 miljarder kronor under
            ett år. Det skulle alltså betyda att hela den stora besparing
            som vi har gjort på bostadsbidragen skulle, om det gick, användas
            till att höja barnbidragen med 100 kr. Men hade det hjälp en tvåbarnsfamilj,
            för att ta ett exempel på vad det egentligen handlar om? För att
            en tvåbarnsfamilj skall få det högsta bostadsbidraget får den
            tjäna högst
          </note>
          <note>
            117 000 kr per år, dvs. knappt 10 000 kr per månad.
          </note>
          <note>
            Då får denna tvåbarnsfamilj det högsta bostadsbidraget på 3 175
            kr.
          </note>
          <note>
            Om denna tvåbarnsfamilj dessutom har den högsta bidragsgrundande
            boendekostnaden på 5 900 kr -
          </note>
          <note>
            vilket naturligtvis kan tyckas vara mycket men som ibland är
            en realitet, framför allt för dem som bor i fastigheter som är
            byggda under de år som jag nämnde - och har en kommunalskatt på
            32 kr, innebär det att denna familj har 3 900 kr att leva på under
            en månad plus barnbidraget på 640 kr, efter det att hyran är betald
            och man har fått sitt bostadsbidrag.
          </note>
          <note>
            Alla kan konstatera att denna familj inte hade blivit hjälpt
            om man hade haft pengar att höja barnbidraget med t.ex. en hundralapp.
            Det är därför som bostadsbidragen är så viktiga i ett samhälle
            där vår politik handlar om att alla skall ha rätt till en bostad
            till en rimlig kostnad. Det kan vi inte uppfylla i dag.
          </note>
          <note>
            Det är därför som bostadsbidragen är så viktiga i ett samhälle
            där vi har knappa resurser.
          </note>
          <note>
            Om det finns pengar att göra något tycker vi att man måste försöka
            rätta till de brister som finns. Att dessa brister finns har konstaterats
            vid de utvärderingar som vi från riksdagens sida har beställt.
            Det är därför som vi diskuterar detta i dag. Men huruvida det
            skall ske på det ena eller andra området får man bereda. Jag utgår
            naturligtvis från att regeringen återkommer i samband med vårbudgeten
            med ett förslag till förändringar.
          </note>
          <note>
            Om det hade handlat om att vi inom bostadsbidragsanslagets ram
            skulle göra förändringar, hade vi kunnat göra det redan nu. I
            fråga om det har Knut
          </note>
          <note>
            Billing rätt. Men det skulle bara betyda att vi kanske skulle
            få gå till den tvåbarnsfamilj som har 3 900 kr kvar att leva på
            när hyran är betald och säga följande:
          </note>
          <note>
            Det finns människor som har blivit drabbade extra hårt. Därför
            måste vi ta 100 kr av er varje månad för att rätta till de problem
            som är ännu större.
          </note>
          <note>
            När man tänker på alla brev som vi har fått och som naturligtvis
            även har kommit till Regeringskansliet, kan man i nuvarande politiska
            situation fundera över hur människor skulle ha upplevt det. Därför
            är jag alldeles övertygad om att om vi kan hitta finansieringar
            får vi naturligtvis se över olika lösningar. Men det är ett angeläget
            område för en grupp av människor som i och för sig inte är så
            stor, men de människor som befinner sig i denna situation är mycket
            hårt drabbade.
          </note>
          <note>
            Jag tycker inte att man kan diskutera fördelningspolitik när
            man talar om bostadsbidrag, eftersom bostadsbidragen går till
            den grupp människor som har det allra sämst. Men vi kan konstatera
            att vi, när vi gjorde dessa besparingar, naturligtvis visste att
            de skulle drabba människor. Men samtidigt vet vi att det trots
            allt är en stor grupp som inte har fått några försämringar. Men
            det är just för de människor som har fått försämringar som vi
            måste rätta till problemen.
          </note>
          <note>
            Jag tror att det är viktigt för oss politiker att veta -
          </note>
          <note>
            det borde även Moderaterna fundera över ibland - att vi ibland
            kan göra fel även om vi är socialdemokrater.
          </note>
          <note>
            Men tydligen vet även Moderaterna bäst och kan allt och gör aldrig
            något fel.
          </note>
          <note>
            Jag yrkar bifall till utskottet hemställan i betänkandet.
          </note>
          <note type="speaker">
            Anf. 8 OWE HELLBERG (v) replik:
          </note>
          <note>
            Fru talman! Det är rundgång i kammaren. Men det är inte rundgång
            i mikrofonerna. Det är rundgång i polemiken.
          </note>
          <note>
            Lennart Nilsson säger inte ett ord om några lösningar för de
            40 000 hushåll som drabbas hårdast av dessa förslag.
          </note>
          <note>
            Vänsterpartiets förslag kallar han som vanligt för populistiskt.
            Säg det till de 40 000 hushåll som drabbas av dessa drastiska
            förändringar så får Lennart
          </note>
          <note>
            Nilsson höra vad de tycker om det. Tvärtom är det ett mycket
            realistiskt förslag. Det kostar från den 1 april ungefär 210 miljoner
            kronor. Det ryms mycket väl inom de förändringar inom räntebidragsanslaget
            som
          </note>
          <note>
            Boverket har påvisat och som även regeringen räknar med i sina
            beräkningar.
          </note>
          <note>
            När det gäller massmediernas roll var det faktiskt på det sättet
            Lennart Nilsson att sanningen är den som jag framförde. I utskottet
            hanterades frågan på detta sätt, men beskrivningarna i pressen
            är en helt annan.
          </note>
          <note>
            Det är inte jag som skall ta åt mig äran av det i så fall, utan
            det är naturligtvis den moderata ledamoten Stig
          </note>
          <note>
            Grauers, som faktiskt tog utskottsinitiativet och som fick omedelbart
            stöd från alla utom Socialdemokraterna och Centern.
          </note>
          <note>
            Jag fick inte heller något besked när det gäller
          </note>
          <note>
            Aktuellts nyheter, om att man den 1 juli nog skall klara 1 000
            kr per månad. Det skall vara gränsen för när vi skall gå in och
            hjälpa till. Är det så, Lennart
          </note>
          <note>
            Nilsson? Är det ett sådant förslag ni har? Då är det ett mycket
            dåligt plagiat av Vänsterns alternativ -
          </note>
          <note>
            mycket sämre och helt orimligt. Är det ert förslag?
          </note>
          <note type="speaker">
            Anf. 9 KNUT BILLING (m) replik:
          </note>
          <note>
            Fru talman! Lennart Nilsson sade att vi inte hade några synpunkter
            när ytgränserna diskuterades och man fattade beslut för ett år
            sedan.
          </note>
          <note>
            Det är rätt, Lennart Nilsson. Vi anslöt oss till den uppfattningen.
            Men vi har senare kommit fram till att det slår fel. Precis det
            har nu socialdemokraterna äntligen kommit fram till: Regelsystemet
            slår fel.
          </note>
          <note>
            Jag kan gärna säga att vi gjorde en felbedömning den gången.
            Ni gjorde en felbedömning och vi har nu korrigerat det. Att man
            kan ändra sig gäller nog alla och envar.
          </note>
          <note>
            Om nu Lennart Nilsson tycker att det är bekymrande att jag talar
            om hans civilkurage är det frestande att säga att jag inte skall
            göra det någon mer gång.
          </note>
          <note>
            Men jag tänker inte säga det. Jag tycker att det är ett prov
            på civilkurage att man kan ändra sig. Om det är störande för Lennart
            Nilsson tvingas han väl leva med att jag har den uppfattningen
            om socialdemokraternas agerande i bostadsutskottet.
          </note>
          <note>
            Lennart Nilsson frågar om vi står bakom allt som står i betänkandet.
            Han refererar till det stycke där man talar om att förändringarna
            skall finansieras genom ökade resurser. Samtidigt står det i bostadsutskottets
            betänkande att man i utskottet inte är beredd att nu lämna synpunkter
            på den närmare inriktningen av beredningsarbetet.
          </note>
          <note>
            Det kommer ju ett förslag från regeringen, förhoppningsvis. Det
            förslaget kommer vi att reagera på.
          </note>
          <note>
            Vi kommer att säga om vi vill ha det, om vi vill ha förändringar,
            om vi vill göra andra prioriteringar ifall inte alla problem är
            lösta. Vi kommer att föreslå en finansiering om det är aktuellt.
            Vi brukar aldrig lämna förslag som är ofinansierade. Lennart Nilsson
            kan alltså vara förvissad om att det förslaget kan genomföras.
            Det är bra att Lennart Nilsson är intresserad.
          </note>
          <note>
            Han är hjärtligt välkommen att ansluta sig till en sådan uppfattning.
          </note>
          <note type="speaker">
            Anf. 10 LENNART NILSSON (s) replik:
          </note>
          <note>
            Fru talman! Jag skall inte ge mig in i en diskussion om vilka
            lösningarna blir. Ärligt talat vet jag inte det ännu.
          </note>
          <note>
            Efter den utvärdering vi har gjort är det bara att konstatera
            att ytgränserna är ett problem i vissa situationer. Inkomstgränserna
            är också ett problem i vissa situationer.
          </note>
          <note>
            Det som är litet olyckligt med den här utvärderingen är väl egentligen
            att man inte kan säga att bara vi hade gjort si eller så hade
            vi löst de största problemen. Dem kan vi inte peka ut genom att
            säga att det är just ytgränserna eller inkomstgränserna.
          </note>
          <note>
            Därför får vi avvakta den beredning som nu pågår inom Regeringskansliet.
            Sedan kan man ju ha olika uppfattningar om det kommer något förslag
            eller inte.
          </note>
          <note>
            Jag utgår från att det kommer.
          </note>
          <note>
            Efter de diskussioner vi har haft i bostadsutskottet är jag naturligtvis
            stolt över att människor ute i landet utifrån de brev vi får tydligen
            tar oss socialdemokrater och i det här fallet också centerpartisterna
            mer på allvar än när det gäller andra partier. De sätter sitt
            hopp till oss. Jag utgår från att vi på olika sätt skall klara
            av det.
          </note>
          <note>
            Det viktiga i det här sammanhanget är om Knut
          </note>
          <note>
            Billing anser, oavsett om det skall finansieras eller inte, att
            det bör tillföras mer pengar. Det var min fråga. Det är nämligen
            det som står i det här stycket.
          </note>
          <note>
            Det kan vara intressant att veta vad Knut Billing har för synpunkter
            på just det.
          </note>
          <note type="speaker">
            Anf. 11 KNUT BILLING (m) replik:
          </note>
          <note>
            Fru talman! Vi ville ta ett initiativ. Då hade vi kunnat diskutera
            de frågorna. Det avvisades. Man ville i stället be regeringen
            fundera över en lösning och komma tillbaka.
          </note>
          <note>
            Då är det vår rättighet och vår skyldighet att reagera på det
            förslaget och tala om vad vi vill. Det kommer vi att göra, så
            Lennart Nilsson kan vara lugn.
          </note>
          <note>
            Skulle det nu, Lennart Nilsson, inte komma något förslag från
            den socialdemokratiska regeringen - jag hoppas verkligen inte
            på det - kan Lennart Nilsson vara försäkrad om att vi ändå kommer
            att motionera.
          </note>
          <note>
            Det kommer vi att göra av det skälet att det inte finns något
            förslag. Så frågan återkommer under alla förhållanden i Sveriges
            riksdag i vår. Det kan Lennart Nilsson lita på. Det kommer vi
            från oppositionspartierna att se till.
          </note>
          <note type="speaker">
            Anf. 12 LENNART NILSSON (s) replik:
          </note>
          <note>
            Fru talman! Till sist vill jag bara säga att ibland går det prestige
            i olika saker i politiken. Man berömmer sig för att man är bäst,
            störst och vackrast.
          </note>
          <note>
            Utifrån de diskussioner vi har fört, utifrån utvärderingen och
            utifrån de krav som riksdagen har ställt på utvärderingar har
            vi kommit fram till den slutsaten att vi tar ett initiativ. Det
            kan sedan vara herr Grauers eller någon annan som först har fört
            fram det på ett sammanträde. Det må väl vara hänt om det skulle
            vara så. Det kan man väl acceptera.
          </note>
          <note>
            Jag konstaterar att det utskottsinitiativ som är föremål för
            avgörande i dag står alla partier bakom.
          </note>
          <note>
            Undantaget är en reservation från Vänsterpartiet.
          </note>
          <note type="speaker">
            Anf. 13 RIGMOR AHLSTEDT (c):
          </note>
          <note>
            Fru talman! Det blev inte som det var tänkt - eller blev det
            kanske det? Åtminstone visste vi i bostadsutskottet att neddragningen
            av pengarna till bostadsbidraget med ungefär en fjärdedel av det
            som fanns tidigare skulle ge negativa effekter - naturligtvis!.
            Att ta bort 2,3 miljarder kronor måste kännas, och så blev det
            också.
          </note>
          <note>
            Varför blev det så? Det kanske finns anledning att gå tillbaka
            litet. Redan i början av 1990-talet, mitt i
          </note>
          <note>
            Sveriges djupaste ekonomiska kris, exploderade kostnaderna för
            statens subventioner till byggande och boende på ett okontrollerat
            sätt. I efterhand är det tydligt att den felaktiga subventionspolitiken
            bidrog till att försämra den ekonomiska krisen i landet. Så sent
            som 1995 uppgick statens samlade utgifter för bostadssektorn till
            över 70 miljarder kronor. Kostnaderna för bostadsbidragen hade
            mycket snabbt skjutit i höjden. Därför tillkallade regeringen,
            vad jag förstår, våren 1995 en särskild utredare med uppgift att
            lämna förslag som skulle ge besparingar på 1½ miljard i bostadsbidragssystemet.
          </note>
          <note>
            Centerpartiet stod, tillsammans med Socialdemokraterna, bakom
            kompletteringspropositionen, där det här beloppet fanns med. Vi
            ville inte vara med om att fortsätta på den inslagna vägen. Vi
            ville inte försämra statens ekonomi. Vi ville i stället vara med
            och se till att ekonomin rättades till. Då blir det obehagliga
            beslut som måste fattas.
          </note>
          <note>
            Det kom också tilläggsdirektiv hösten 1995. Det skulle tas fram
            ytterligare 610 miljoner i besparingar, till följd av att kostnaderna
            nu hade stigit ytterligare utöver vad man hade sagt i prognosen.
          </note>
          <note>
            I huvudsak byggde regeringens framlagda proposition om bostadsbidragen
            på den här utredningens slutsatser. Man förslog besparingar på
            sammanlagt
          </note>
          <note>
            2,3 miljarder. Nu hade det stigit ytterligare. Det var för att
            man skulle kunna spara mindre på assistentersättningen till handikappade
            än vad som annars hade varit nödvändigt.
          </note>
          <note>
            Jag tycker att det är väldigt svårt att så här ställa grupper
            mot varandra. I propositionen föreslogs de ändringar som här redan
            har redovisats: inkomstprövning, att kapitalkostnader inte helt
            skulle räknas som boendekostnad, ytbegränsning och slopande av
            bostadsbidraget för ungdomar.
          </note>
          <note>
            Vi ansåg från Centerpartiet faktiskt att det fanns rationella
            skäl för vart och ett av regeringens besparingsförslag, utom vad
            gällde borttagande av bostadsbidraget för icke studerande ungdomar
            mellan 18
          </note>
          <note>
            och 29 år. Det enda skäl som man angav på den punkten var att
            ungdomarna har större anpassningsförmåga än andra grupper. Vi
            anser att denna åtgärd hade varit ett hårt slag mot en redan utsatt
            grupp.
          </note>
          <note>
            Trots stor risk för övervältring på socialbidragen lades förslaget
            fram. Vi från Centerpartiet motionerade då i ärendet, och vi fick
            så småningom majoritet tillsammans med regeringspartiet för vår
            ståndpunkt.
          </note>
          <note>
            Jag tycker att det finns all anledning att påminna om att vi
            i Sverige alltjämt har generösa bostadsbidrag. Det talar vi väldigt
            sällan om, men när vi jämför oss med andra länder och andra system
            finner vi att det är så. Vad vi inte heller så ofta tar fram i
            debatten är att det felaktigt har betalats ut bostadsbidrag på
            grund av att vissa människor fuskar sig till sådana bidrag. Därför
            måste man ta till litet extra hårt. Vi får inte glömma bort de
            har faktorerna.
          </note>
          <note>
            Det har nu skett en rad regelförändringar, som i vissa fall har
            slagit hårt. Det knepiga är att det inte går att exakt peka ut
            någon viss detalj som har varit värst för någon. Vad det gäller
            är de sammantagna effekterna. Jag tycker att det var väldigt klokt
            av majoriteten i bostadsutskottet att ta fram en faktautredning
            som visade hur resultatet blev. Nu har vi den utredningen. Den
            kunde inte ta hänsyn till alla, men det gick ganska snabbt att
            få fram den - det tycker jag att vi skall säga, liksom också att
            vi är tacksamma för att det blev så.
          </note>
          <note>
            En del tycker nu att det går för sakta, och en del påstår felaktigt
            att människor flyttar till andra bostäder. Det är en populistisk
            agitation från vissa partier, som jag tycker inte är riktigt sund.
            Det blev nu i alla fall inte så som det var tänkt, och man har
            då anledning att ändra sig. Jag tycker att det är väldigt klokt
            att man gör det.
          </note>
          <note>
            Det är inte 101 direktörer som nu skriver debattartiklar om bostadsbidragen.
            Det är inte ens 101
          </note>
          <note>
            kvinnor som sluter sig samman och går till attack.
          </note>
          <note>
            Nej, det är nu faktiskt vanliga familjer som lyfter på telefonluren
            eller skriver till sina förtroendevalda på ett mycket enkelt sätt
            och berättar om sin vardagssituation - om hur man ligger vaken
            på nätterna och planerar, hur man försöker att få plus och minus
            att gå ihop och kanske att man inte vet om man kan ha kvar villan
            som man har köpt. Det kan också gälla någon som plötsligt blivit
            övergiven av mannen och står ensam med tre barn. Man har då inte
            så stor möjlighet att snabbt förändra sin situation.
          </note>
          <note>
            Det gäller nu att vi som politiker vågar se sanningen i vitögat.
            Det gäller också för herr finansministern och för fru socialförsäkringsministern
            att slå sina kloka huvuden ihop liksom naturligtvis att ta hjälp
            av andra kloka partier här i riksdagen, så att det blir en förändring
            som tar hänsyn till dem som drabbas hårdast men även till statens
            finanser.
          </note>
          <note>
            Jag tycker också att vi måste ställa oss frågan: Vad är meningen
            med bostadsbidragen? De kan inte vara till för att man skall kunna
            bygga upp kapital. Nej, de måste utbetalas till dem som har det
            sämst, till dem som för dagen har svårt att överleva. Jag tycker
            att vi skall ta ansvar som politiker här i riksdagen och inte
            lova guld och gröna skogar. Vi skall inte hota med att om ni inte
            gör så, kommer vi att väcka motioner osv.
          </note>
          <note>
            Det gäller även om jag tycker att vi skall ha en mycket öppen
            debatt.
          </note>
          <note>
            Jag måste tillstå att moderaterna brukar vilja hålla i pengarna
            kanske hårdare än många andra, och det gäller nu att hålla i statens
            pengar. Ändå måste bostadsbidraget finnas också i fortsättningen.
            Det är glädjande att den faktautredning som vi fick fram sade
            att bostadsbidraget fördelningspolitiskt är ett riktigt instrument.
            Det är det också i fortsättningen, men den mindre grupp som har
            drabbats smärtsamt skall ha möjlighet att få ett tillrättaläggande.
          </note>
          <note>
            Jag skulle också vilja uppmana herr finansministern och fru socialförsäkringsministern
            att se till behovet av valfrihet för människor när det gäller
            att välja bostad och bostadsort. Annars får vi andra problem på
            halsen, som jag tror är mycket svårare att lösa. Man måste vara
            vaken för den sociala kopplingen. Man måste inse att det är faror
            förenade med att människor måste bryta upp från en invand miljö,
            och man får inte utarma landsbygd och glesbygd.
          </note>
          <note>
            Också till dem som på försäkringskassorna skall handlägga frågorna,
            till dem som är den yttersta kontakten med människorna, skulle
            jag vilja ge en uppmaning: Ta nu tid på er och svara på de frågor
            som människor har! Och ni som är blankettmakare, se till att inte
            göra blanketterna så krångliga att de blir avskräckande! Genom
            att yrka bifall till bostadsutskottets hemställan, som utskottet
            varit nästan totalt enigt om, tror jag att vi får möjlighet att
            rätta till det som är fel och att i framtiden få en bostadsbidragspolitik
            som är värd namnet.
          </note>
          <note type="speaker">
            Anf. 14 OWE HELLBERG (v) replik:
          </note>
          <note>
            Fru talman! Jag måste få komplettera Rigmor
          </note>
          <note>
            Ahlstedts historieskrivning, som det är ganska stora hål i.
          </note>
          <note>
            Anledningen till att bostadsbidragen ökade dramatiskt mellan
            1989 och 1994 - de har ökat också därefter - är naturligtvis den
            medvetna politik som förts genom skattereformen. Medel- och höginkomsttagare
            fick sänkta skatter, medan alla fick höjda boendekostnader, från
            20 % till över 30 % av disponibel inkomst. För vissa grupper av
            låginkomsttagare är boendekostnaderna i dag uppe i 40 %.
          </note>
          <note>
            Tyvärr har regering och riksdag tidigare medverkat till att boendekostnaderna
            ökat. Då antalet bostadsbidragshushåll fördubblades sade man:
            Nu har någonting blivit fel, och nu måste vi rätta till det här.
          </note>
          <note>
            Det är klart att man skall se över ekonomin, men man måste också
            göra konsekvensanalyser på boendepolitikens område av en så viktig
            reform som skattereformen. En sådan analys har jag efterlyst och
            kommer att efterlysa många gånger till. När skall vi få se ett
            helhetsgrepp över vad som skall göras och varifrån pengarna skall
            tas?
          </note>
          <note>
            Till sist: Hur kan man tala om fördelningspolitik när man tar
            pengar från dem som bäst behöver dem?
          </note>
          <note>
            Vad menar Rigmor Ahlstedt med det?
          </note>
          <note type="speaker">
            Anf. 15 RIGMOR AHLSTEDT (c) replik:
          </note>
          <note>
            Fru talman! Jag hade inte väntat mig att Vänsterpartiet skulle
            tycka att vi från Centerpartiet gör något som är bra. Däremot
            tycker jag att det var roligt att få ett erkännande från moderaterna.
            När skall vi från
          </note>
          <note>
            Vänsterpartiet få ett erkännande av att Centerpartiet är ett
            parti som när det gäller att ge bidrag faktiskt vill slå vakt
            om dem som har det sämst ställt? Vi är däremot inte för att generöst
            slänga ut medel hit och dit utan att se på konsekvenserna.
          </note>
          <note>
            Jag kan hålla med om att vi kanske borde ha sett de här konsekvenserna
            litet tidigare, men det gäller också att ha is i magen när vi
            ser dem och finner en rad olika skäl att titta ytterligare på
            detta. Annars kan vi få ett ryckigt och knyckigt bostadsbidrag
            även i framtiden.
          </note>
          <note type="speaker">
            Anf. 16 OWE HELLBERG (v) replik:
          </note>
          <note>
            Fru talman! Jag eftersträvade en analys bakåt. Om medlen hade
            fördelats på ett annat sätt hade naturligtvis situationen sett
            helt annorlunda ut. Det är vad det hela handlar om.
          </note>
          <note>
            Då och då finns det väl några bra förslag från
          </note>
          <note>
            Centerpartiet. Vi har bl.a. en överenskommelse om energin.
          </note>
          <note>
            Men faktum kvarstår att det inte går att prata om fördelningspolitik
            när man samtidigt skär kraftigt i bostadsbidragen. Bidragen är
            till för de sämst ställda i samhället. De fuskar inte! Vad är
            detta för påstående?
          </note>
          <note type="speaker">
            Anf. 17 RIGMOR AHLSTEDT (c) replik:
          </note>
          <note>
            Fru talman! Även Owe Hellberg vet att vi faktiskt måste se över
            allting om vi någon gång skall komma till rätta med statens ekonomi.
            Det är klart att det är kännbart. Vi har ju inte hur mycket pengar
            som helst.
          </note>
          <note>
            Men de pengar som vi har är ändå så pass mycket att vi borde
            kunna fördela dem fördelningspolitiskt rätt.
          </note>
          <note>
            Det har vi gjort också.
          </note>
          <note>
            Vi skulle även kunna debattera historien bakåt i tiden. Men tiden
            medger tyvärr inte att gå alltför djupt in i ämnet.
          </note>
          <note type="speaker">
            Anf. 18 ERLING BAGER (fp):
          </note>
          <note>
            Fru talman! Jag tycker självfallet att detta betänkande är ett
            steg framåt. Bostadsutskottet tar äntligen ett initiativ till
            ändring av bostadsbidragen och kräver att detta tas med i vårpropositionen.
            Något annat än att kräva detta hade väl egentligen inte varit
            tänkbart för utskottets ledamöter med tanke på den bakgrundsinformation
            av fakta vi känner till.
          </note>
          <note>
            Vi i utskottet har sedan lång tid tillbaka fullkomligt bombarderats
            av skrivelser och telefonsamtal från människor som har berättat
            om de orimliga effekter som har uppstått. Många familjer har fått
            en minskning av bidragen upp till 2 500 kr per månad. Självfallet
            slår detta mot de fördelningspolitiska målen.
          </note>
          <note>
            Fru talman! Den proposition som tidigare statsrådet Anna Hedborg
            lämnade till riksdagen den 7 mars
          </note>
          <note>
            1996 höll inte måttet. De nya reglerna för bostadsbidragen, beräkningsunderlagen
            för hur besparingarna skulle slå, visade sig till stora delar
            missvisande. De överlappande effekterna hade departementet inte
            tagit med i beräkningarna. Detta är mycket allvarligt när det
            gäller Socialdepartementets förmåga att ta fram ett trovärdigt
            beräkningsunderlag.
          </note>
          <note>
            Som om inte detta vore nog: När utskottet behandlade Anna Hedborgs
            proposition, förvärrade utskottsmajoriteten i bostadsutskottet
            det hela genom att stödja en motion som innebar en ytterligare
            minskning av den bidragsgrundande ytan för barnfamiljer.
          </note>
          <note>
            Därigenom skulle 300 miljoner kronor sparas. Detta reagerade
            två partier mot i utskottet - Folkpartiet och kd. För Folkpartiet
            blev det definitivt så: Hit men inte längre med besparingar för
            barnfamiljerna! Vi hade att ta hänsyn till att barnbidragen hade
            frusits, att flerbarnstilläggen också hade minskats.
          </note>
          <note>
            När bilden blev klarare efter det att försäkringskassorna tagit
            fram underlag för hur de orimliga effekterna skulle slå och snabbt
            kommit till utskottets kännedom, försökte Folkpartiet tillsammans
            med andra oppositionspartier under hösten 1996 att ta flera initiativ.
            Jag kan komplettera Owe Hellbergs bild med att flera partier i
            utskottet även hösten 1996 försökte ta initiativ för att rätta
            till situationen före årsskiftet och på så sätt ta bort de stora
            nedskärningarna. Dessa försök till utskottsinitiativ röstades
            ned av Socialdemokraterna och Centern. Nu är det glädjande att
            utskottet har kunnat enas om ett initiativ för att se till att
            det efter denna senfärdighet kan bli en ändring. Detta är positivt.
          </note>
          <note>
            Nu ser man regeringens senfärdighet. Jag vill påminna om att
            det tisdagen den 25 februari var en interpellationsdebatt i kammaren.
            Socialförsäkringsminister Maj-Inger Klingvall sade att om resultatet
            av utvärderingen visar att de nya reglerna för bostadsbidrag har
            effekter som från ett fördelningspolitiskt perspektiv inte kan
            anses rimliga, avser hon att lämna förslag till reglerande åtgärder
            i vårpropositionen.
          </note>
          <note>
            Detta innebär att eventuella lagändringar kan träda i kraft under
            innevarande år.
          </note>
          <note>
            Två dagar senare får utskottet ta del av utvärderingen. Resultatet
            är att effekterna slår orimligt hårt för 10 000 hushåll som får
            minskningar på 1 000-
          </note>
          <note>
            2 500 kr per månad. Då ger finansminister Erik Åsbrink beskedet
            att det inte blir någon förändring. Så kör finansministern över
            socialförsäkringsministern.
          </note>
          <note>
            Folkpartiet menade att i första hand utskottet direkt skulle
            föreslå förändringar, och det skulle gå snabbare. Men vi tycker
            att vårt andrahandsalternativ att samla en så bred majoritet som
            möjligt i bostadsutskottet är värdefullt när det gäller att tvinga
            regeringen att föreslå förändringar i vårpropositionen.
          </note>
          <note>
            I det särskilda yttrandet, som Folkpartiet har fogat till betänkandet
            tillsammans med Kristdemokraterna och Moderaterna, pekar vi på
            att individuella gränser på bostadsytan måste ombearbetas för
            att få bort orimligheterna. Är det också Lennart Nilssons bedömning
            att förändringar måste göras på detta område för att kunna justera
            de överlappande effekterna och få bort orimligheterna?
          </note>
          <note>
            Fru talman! Jag yrkar bifall till utskottets hemställan i betänkande
            14 från bostadsutskottet.
          </note>
          <note type="speaker">
            Anf. 19 LENNART NILSSON (s) replik:
          </note>
          <note>
            Fru talman! Jag belyste i mitt anförande orsaken till att det
            i utskottsbetänkandet inte pekas ut något speciellt område. Jag
            visade att det inte gick att peka ut ett speciellt område som
            rättade till de problem som hade uppstått. Detta måste tas med
            i bedömningarna.
          </note>
          <note>
            Det handlar inte, Erling Bager, om min bedömning. Det är den
            majoritet som har skrivit förslaget som gör bedömningen att bristerna
            och felaktigheterna måste rättas till.
          </note>
          <note>
            Erling Bager och andra må gräla om vem som är senfärdig och vem
            som har kört över vem. Men utvärderingen har gjorts med utgångspunkt
            i de ansökningar som har inkommit. Det är litet svårt att göra
            en utvärdering innan ansökningarna har kommit in. De har databehandlats
            under januari månad. Det är först nu som bakgrundsmaterialet har
            kommit fram om konsekvenserna i olika sammanhang. Vi utgår från
            att en hel del brister i systemet måste rättas till.
          </note>
          <note type="speaker">
            Anf. 20 ERLING BAGER (fp) replik:
          </note>
          <note>
            Fru talman! Jag finner att Lennart Nilsson då och då vill ta
            fram att orimligheterna styrs av vissa faktorer. Tre partier pekar
            då ut vilka faktorer som slår hårdast. När ett initiativ tas måste
            man se över de delar som har lett till så drastiska resultat.
          </note>
          <note>
            Men jag tycker att det är strongt av Lennart Nilsson att som
            vice ordförande i utskottet ta detta initiativ. Det strider ju
            mot vad finansministern, gruppledningen och stora delar av hans
            partigrupp har signalerat. Det tycker jag är strongt. Jag hoppas
            att resultatet skall bli att det i vårpropositionen kommer förslag
            till ändringar så att situationen äntligen kan rättas till.
          </note>
          <note type="speaker">
            Anf. 21 LENNART NILSSON (s) replik:
          </note>
          <note>
            Fru talman! Vem det strider mot kan man ju diskutera. Det är
            naturligtvis så att det även strider mot vad
          </note>
          <note>
            Erling Bagers ekonomiska talesman Anne Wibble tycker i de här
            sammanhangen, men vad vet jag.
          </note>
          <note>
            Jag sade i mitt anförande: Låt oss diskutera! Det kommer man
            ju tillbaka till. Man har i de här särskilda yttrandena pekat
            på några exempel. Vi får väl resonera kring det här. Det handlar
            ju ytterst om vilka ramar och möjligheter vi har, om vilka medel
            vi har osv. Utifrån det får man diskutera hur mycket medel och
            annat man har till sitt förfogande. Det är klart att ytgränserna
            är ett problem i vissa situationer. Det finns andra problem också.
          </note>
          <note>
            Vi får väl avvakta tills vi får behandla det här i utskottet
            i vår. Då får vi se hur vi skall ställa oss. Jag utgår från att
            det kommer en del motioner i det här sammanhanget. Vi får sakbehandla
            detta i utskottet.
          </note>
          <note type="speaker">
            Anf. 22 ERLING BAGER (fp) replik:
          </note>
          <note>
            Fru talman! Vi har kort tid på oss nu, Lennart
          </note>
          <note>
            Nilsson. Vi kunde ha gjort det här under hösten, men då blockerades
            det. Nu gäller det att ta fram orimligheterna så att de kan rättas
            till. Jag vill återigen poängtera det som var uppe i debatten
            förut. Med nuvarande regler kan en barnfamilj tvingas lämna en
            villa för att ytan är för stor och i stället flytta till en hyreslägenhet
            med mindre yta, men där hyran är mycket högre. Därigenom får till
            slut staten betala mer i bostadsbidrag. Det var ju inte meningen,
            kan jag tro, ens av Anna Hedborg att det skulle bli en sådan effekt.
          </note>
          <note>
            Nu måste man rätta till det här, och då handlar det om ytgränserna.
          </note>
          <note type="speaker">
            Anf. 23 PER LAGER (mp):
          </note>
          <note>
            Fru talman! Det var bra att majoriteten till slut bestämde sig
            för ett utskottsinitiativ, även om det var senkommet och hade
            kunnat göras redan i höst. Jag är alltså positiv till initiativet.
            Samtidigt är jag orolig för att effekterna av ett beslut här i
            dag dröjer. Också när en omkonstruktion väl sätts i sjön är så
            litet förändrat att det knappast kan ge någon lindring för de
            värst drabbade.
          </note>
          <note>
            Att, som i januari, låta nya bidragsregler träda i kraft utan
            att ha tillräckligt med underlag och konsekvensanalyser om de
            sammantagna effekterna av alla bidrag för hushållen, är fel metod.
            Det behövs ordentliga överväganden och diskussioner med alla fakta
            och konsekvenser på bordet för att slippa oväntade och alltför
            hårda ingrepp i hushållens ekonomier.
          </note>
          <note>
            Jag hörde till dem som i höstas ansåg att reglerna borde skjutas
            på framtiden tills de fulla effekterna var klarlagda. När det
            nu, genom den första preliminära utvärderingen av regelsystemet,
            visat sig att farhågorna besannats, återstår bara att så snabbt
            som möjligt justera systemet, så att åtminstone de ca 40 000 hushåll
            som drabbas hårdast, får ändringar. Helst borde kanske bostadsbidragsreglerna
            helt återställas vad gäller inkomst- och ytgränser, men eftersom
            detta inte tycks vara realiserbart i dag, måste i första hand
            hänsyn tas till dem som drabbas allra värst.
          </note>
          <note>
            Moderaterna, Folkpartiet och Kristdemokraterna har ett gemensamt
            särskilt yttrande med fyra förslag.
          </note>
          <note>
            Vänstern har i sin reservation krävt ett tak på 500 kr för vad
            ändringar från förra året som högst får kosta hushållen. De här
            förslagen, och ytterligare sådana som framkommit i debatten, bör
            tas under övervägande, det är självklart. Det viktiga är att snabbt
            skydda de mest utsatta hushållen för de sammantagna effekterna
            av bidragssystemen. Samtidigt bör klara signaler ges för hur reglerna
            skall se ut för att hålla på längre sikt. Det handlar alltså om
            klara och hållbara regler.
          </note>
          <note>
            Utan någon form av övergångsregler har människor bokstavligen
            tagits på sängen. De har inte haft möjlighet att på ett rimligt
            vis rätta munnen efter matsäcken. Överraskningseffekten har ju
            också drabbat regelarkitekterna själva.
          </note>
          <note>
            Fru talman! Jag anser att ändringen av de nya reglerna, som först
            kan antas i vårpropositionen, måste börja gälla innan det är för
            sent. Helst hade jag velat se retroaktiviteten från januari i
            år, men jag inser samtidigt de problem som detta skulle medföra.
            Däremot anser jag att regeländringen borde kunna gälla från den
            1 april. Där skulle jag vilja ha ett svar från t.ex. Lennart Nilsson.
            Är det den 1 juli som gäller som tidigaste datum, eller kan man
            tänka sig den
          </note>
          <note>
            1 april? Det kräver också Vänstern. Den 1 april kan tolkas in
            i utskottsmajoritetens mening med tanke på att man talar om att
            reglerna bör träda i kraft
          </note>
          <note>
            "snarast". Men jag befarar att "snarast" betyder tidigast den
            1 juli.
          </note>
          <note>
            Ju senare den här formen av brandkårsutryckning sker, desto större
            är risken att skadan redan har skett.
          </note>
          <note>
            Det är inte en särskilt klok idé att ändra på något när det är
            för sent. De som inte har klarat av sin situation utan fått flytta
            från hus och hem, eller gård och grund om man så vill, blir inte
            hjälpta. Jag hoppas dock att jag har fel.
          </note>
          <note>
            Fru talman! Finansieringen av förändringarna kan givetvis inte
            tas inom anslaget till bostadsbidragen.
          </note>
          <note>
            Det är inte realistiskt. De som får bostadsbidrag har redan en
            mycket ansträngd ekonomi. De är inga höginkomsttagare. På den
            punkten är jag helt överens med majoriteten i utskottet, och jag
            är glad att detta särskilt betonas i betänkandet. Däremot anser
            jag att man i första hand skall finansiera ändringarna i reglerna
            med det förväntade överskottet i anslaget för räntebidragen. Enligt
            Boverkets nyligen gjorda prognos, väntas utgifterna för räntebidragen
            1997 bli 3
          </note>
          <note>
            miljarder kronor lägre än vad riksdagen anslagit. Jag behöver
            väl inte erinra om att de båda anslagen ingår i utgiftsområde
            18.
          </note>
          <note>
            Lättnader i bostadsbidragsreglerna innebär alltså ingen total
            belastning av utgiftsområdet i förhållande till vad riksdagen
            anvisade hösten 1996. För det är väl inte så, som jag har hört
            ryktas, att finansministern redan har intecknat det förväntade
            överskottet? Varje utgiftsområde har sina ramar att lösa problemen
            inom, eller hur? Rent principiellt skulle detta, om Boverkets
            prognos är riktig, kunna ge utrymme för rejäla förbättringar i
            systemet. För övrigt anser vi i Miljöpartiet att just bostadsbidragen
            fortfarande är ett av de mest träffsäkra fördelningsinstrumenten
            för att tillgodose ett av de viktigaste basbehoven i samhället,
            nämligen en god bostad till en rimlig kostnad.
          </note>
          <note>
            Jag utgår givetvis från att regeringen nu återkommer till riksdagen
            i vårpropositionen. Jag hoppas också att man där lägger fram förslag
            som kan gälla från den 1 april. Med det fru talman, vill jag yrka
            bifall till hemställan i betänkandet.
          </note>
          <note type="speaker">
            Anf. 24 LENNART NILSSON (s) replik:
          </note>
          <note>
            Fru talman! Jag skulle bara vilja säga till Per Lager att vad
            utskottsmajoriteten menar när det gäller tidpunkten naturligtvis
            är att vår ambition är att man bör klara av det här så snart det
            är praktiskt, tekniskt och ekonomiskt möjligt. Det är ju de ambitioner
            som i varje fall vi har.
          </note>
          <note>
            Sedan är det ju ganska intressant att notera att vi över huvud
            taget kan ha den här diskussionen om att det eventuellt blir pengar
            över från ett räntebidragsanslag. Orsaken till att vi kan göra
            det, fru talman, är ju den politik som regeringen har fört i samarbete
            med Centerpartiet. Den har gjort det möjligt att börja diskutera
            hur vi skall använda de medel som kan finnas att fördela. Förutsättningarna
            för att över huvud taget kunna diskutera detta är i dag, enligt
            min uppfattning, i alla fall bättre än tidigare. Den chansen,
            de möjligheterna, hade vi inte för ett eller två år sedan, för
            då var Sverige verkligen i kris. Räntorna var höga. Orsaken till
            att räntorna sjunker och annat är ju just den förda politiken.
            Vi hade över huvud taget inte haft några möjligheter att diskutera
            det här om vi inte hade vetat att Sverige ändå är på rätt väg
            när det gäller ekonomin.
          </note>
          <note type="speaker">
            Anf. 25 PER LAGER (mp) replik:
          </note>
          <note>
            Fru talman! Orsaken till att det blir överskott på räntebidragen
            vill jag inte kommentera. Det kan mycket väl vara det som Lennart
            Nilsson nämnde. Det viktiga är att man nu kan se möjligheter att
            inom utgiftsområde 18 finansiera ändringarna i reglerna för bostadsbidragen.
            Det är själva poängen, tycker jag.
          </note>
          <note>
            Jag tolkar Lennart Nilssons besked om tidpunkten för förändringarna
            som att de mycket väl kan gälla från den 1 april. Lennart Nilsson
            sade ju inte emot det. Det tolkar jag positivt - majoriteten vill
            helt enkelt att det skall gälla från den 1 april.
          </note>
          <note type="speaker">
            Anf. 26 LENNART NILSSON (s) replik:
          </note>
          <note>
            Fru talman! Jag tycker inte att Per Lager skall tolka mig på
            annat sätt än att vi naturligtvis har ambitionen att rätta till
            problem så fort som möjligt. Huruvida det är möjligt med något
            slags retroaktivitet eller inte har jag svårt att bedöma. Men
            det brukar vara bekymmer med att klara av saker och ting retroaktivt.
          </note>
          <note>
            Jag tillhör dem som anser att man naturligtvis prioriterar inom
            det utgiftsområde man har. Men det finns också en risk i detta.
            Om det barkar åt fel håll med räntesatser och annat kan överskottet
            snabbt förändras till ett underskott, och vad händer då? Innebär
            det att vi inom vårt utgiftsområde måste minska räntesubventioner,
            bostadsbidrag, bidrag till länsstyrelserna och annat som ligger
            inom vårt område? Det är kanske klokt att ibland fundera över
            om det finns andra finansieringsvägar, även om vi inom det här
            utgiftsområdet enligt Boverket beräknas få 3 miljarder över 1997
            och 9 miljarder nästa år.
          </note>
          <note>
            Man måste naturligtvis se helheten när man diskuterar olika saker,
            men självfallet måste vi i varje sammanhang när vi skall besluta
            om en budget diskutera utifrån dessa utgiftsområden. Vi har från
            bostadsutskottets sida i alla sammanhang hårt markerat att man
            skall ha bra beräkningar. Det finns en del brister i beräkningen
            av sådant här. Samtidigt kan man konstatera att vi lever i en
            orolig värld. Räntorna åker upp och ned, och då måste man ta ställning
            till det i de sammanhangen.
          </note>
          <note type="speaker">
            Anf. 27 PER LAGER (mp) replik:
          </note>
          <note>
            Fru talman! Även nu tolkar jag Lennart Nilsson som att det är
            möjligt med en finansiering via räntebidragsöverskottet. Jag har
            sagt att man i första hand skall se över det. Jag inser också
            att situationen i världen kan förändras och att räntan kan gå
            upp och ned. Men det viktigaste är att vi har ett utgiftsområde
            att handla inom och att man nu ser prognoser som visar på ett
            stort överskott. Då är det självklart att vi i första hand skall
            använda de pengarna. Det ger faktiskt utrymme för att hjälpa dem
            som är värst drabbade. Vi behöver inte vara rädda för att inte
            ha finansiering för det.
          </note>
          <note type="speaker">
            Anf. 28 ULF BJÖRKLUND (kd):
          </note>
          <note>
            Fru talman! Aldrig tidigare har jag fått så många brev och telefonsamtal
            från förtvivlade människor -
          </note>
          <note>
            ja, nödrop - där man uttrycker sin oro för framtiden, för sitt
            boende, för barnens trygghet. Naturligtvis är orsaken inte enbart
            bostadsbidragen, utan det handlar om de samlade effekterna av
            allt det som under senare år har drabbat vissa grupper - inte
            minst barnfamiljer och barnfamiljer som bor i eget hem.
          </note>
          <note>
            Nu skriker man högt: Vi har fått nog! Nu är det dags att ni politiker
            börjar tänka till och inte drar ärendena i långbänk! Och vad är
            det vi gör och har gjort? Jo, precis så. Vi har dragit detta i
            långbänk. Det är inte att visa respekt för stackars drabbade människor
            när man inte kan fatta beslut, trots att man faktiskt vet hur
            våra beslut har drabbat enskilda människor.
          </note>
          <note>
            Redan i maj 1996, när vi antog propositionen om de nya bostadsbidragen,
            visste vi att detta inte skulle se bra ut. Vi visste det genom
            det dåliga underlaget och genom att det redan i det skedet hördes
            skrik från banker och representanter som såg till familjerna.
          </note>
          <note>
            Men i maj gjorde vi ingenting. Kristdemokraterna var ensamma
            om att säga nej till att den bidragsgrundande inkomsten skall
            beräknas individuellt.
          </note>
          <note>
            Nu har i och för sig många vaknat. Moderaterna har ändrat sig
            och är med oss. Folkpartiet var inte riktigt med oss i den frågan
            då, men de är med oss i dag. Under lång tid, i över ett år, har
            man pratat om det här, och nu är vi helt plötsligt i stort sett
            eniga om att ta ett initiativ. Vi kristdemokrater är självfallet
            glada över att vi äntligen visar hänsyn mot de människor som är
            drabbade.
          </note>
          <note>
            Lennart Nilsson pratade om utvärdering och sade att vi var tvungna
            att vänta på en utvärdering. I oktober diskuterade vi hur snabbt
            denna utvärdering skulle kunna komma med svar. Vi har svaren,
            och vi visste svaren redan då!
          </note>
          <note>
            Lennart Nilsson sade också några bra saker och tog upp barnbidragen.
            Bl.a. LO ropar efter en höjning av barnbidragen framöver. Barnbidragen
            går till både rika och fattiga. I en tid när vi drar ned på bidragen
            skall vi naturligtvis inte fortsätta att satsa på ett generellt
            bidrag som går till alla kategorier av människor, såväl till miljonärer
            som till de svagaste och fattigaste. Vi måste i stället satsa
            på de bidrag som är riktade, och bostadsbidragen är just ett sådant.
          </note>
          <note>
            Orsakerna till att bostadsbidragen har ökat, vilket bl.a. Rigmor
            Ahlstedt pratade om, är bl.a. att vi har dragit ned på de generella
            bidragen under senare år och att vi har genomfört en skattereform
            som drabbade boendet. Då sade man att det skulle komma att kräva
            högre bostadsbidrag. Det är naturligt, och ökningarna kom i början
            av 1990-talet. Naturligtvis kan man då inte som i maj 1996 i en
            proposition föreslå en neddragning också av bostadsbidraget, som
            är ett riktat bidrag till just de svaga grupperna! Men så långt
            drog inte Centerpartiet och Socialdemokraterna slutsatserna vid
            det tillfället.
          </note>
          <note>
            Kristdemokraterna har sagt att vi självfallet måste satsa på
            de selektiva, riktade bidragen i dessa tider när vi måste spara.
            Vi är med på att spara pengar, men man måste se till att det inte
            drabbar de svaga grupperna. Bostadsbidraget är viktigt, både för
            de svaga pensionärerna och framför allt för barnfamiljerna.
          </note>
          <note>
            Naturligtvis är också jag glad att vi i utskottet äntligen är
            i stort sett eniga om att ta ett initiativ, även om det borde
            har skett mycket tidigare, av respekt för de människor som är
            drabbade. Men nu är vi här, och vi hoppas att det i vårpropositionen
            kommer idéer och förslag som visar vad man tänker ändra på. Var
            säkra på att vi från Kristdemokraternas sida kommer att bevaka
            detta med individuella inkomstgränser! Vi tycker att det är vansinnigt
            att människor med samma förutsättningar, samma boendemiljö och
            samma inkomster inte skall ha samma rätt till bidrag, beroende
            på om bara en eller båda i familjen har tjänat ihop inkomsten.
            Det är en jämlikhetsfråga - alla skall ha samma rätt till bostadsbidrag,
            när det nu finns.
          </note>
          <note>
            Kristdemokraterna kommer att bevaka detta, och vi är glada för
            att vi har kommit så långt. Jag vill också ge en eloge till alla
            som har ändrat sina ståndpunkter under den här perioden så att
            vi nu kan ta ett gemensamt initiativ. Inte minst s är på bettet,
            och jag tycker att de skall ha lycka till med arbetet som har
            med propositionen att göra, så att vi verkligen kommer vidare
            och tillsammans kan bevaka dessa frågor.
          </note>
          <note>
            Då kan vi verkligen säga till de människor som känner sig oroliga
            att vi faktiskt skall rätta till de fel vi gjorde och det som
            inte blev bra. Nu skall det bli bra igen.
          </note>
          <note type="speaker">
            Anf. 29 LENNART NILSSON (s) replik:
          </note>
          <note>
            Fru talman! Låt mig bara säga till Ulf Björklund att det i princip
            är väldigt viktigt med en generell politik. Det är bara det att
            om man eventuellt, mot min förmodan, exempelvis skulle höja barnbidraget
            med 100 kr skulle det kosta lika mycket som har diskuterats i
            samband med bostadsbidragen, dvs. ett par miljarder. I en situation
            när man inte har någon bra ekonomi måste man ibland rikta stödet,
            och bostadsbidraget är ett sådant instrument.
          </note>
          <note>
            Utifrån bostadspolitiska utgångspunkter är bostadsbidraget väldigt
            angeläget. Oavsett om de är låginkomsttagare eller tjänar litet
            mer skall människor ha möjlighet att bo i en bostad till en någorlunda
            rimlig kostnad. Detta har varit en genomgående tråd i åtminstone
            mitt partis utgångspunkter - boendet är centralt i de här sammanhangen.
            Eftersom det finns ett antal människor som inte har tillräcklig
            lön, eller som har så låga inkomster att det inte kan klara av
            ett modernt boende är bostadsbidragen en väldigt viktig del. Det
            innebär att vi i Sverige inte har den typ av socialbostäder som
            finns i många andra länder, där man pekar ut människor som bor
            i olika områden.
          </note>
          <note>
            Man kan säga: Där bor de fattiga. Därför är bostadsbidraget så
            viktigt.
          </note>
          <note>
            Jag skall inte ge mig in i vilka alternativen hade varit - det
            är ganska meningslöst. Nu handlar det i stället om att hitta lösningar.
            Men jag vill ändå fråga
          </note>
          <note>
            Ulf Björklund om inte Kristdemokraterna har något som helst ansvar
            för den ekonomi och de problem vi har upplevt i Sverige och som
            inte har varit lätt för oss under de här åren. Har inte Kristdemokraterna
            något ansvar för detta, eller är det bara Socialdemokraterna -
            som tillsammans med Centern försöker rätta till problemen - som
            har ansvaret?
          </note>
          <note type="speaker">
            Anf. 30 ULF BJÖRKLUND (kd) replik:
          </note>
          <note>
            Fru talman! Lennart Nilsson! Naturligtvis har även
          </note>
          <note>
            Kristdemokraterna ett ansvar för den ekonomi vi har i det här
            landet i dag, även om partiet inte suttit med i riksdagen under
            alltför många år. Det är trots allt under de 10-20 senaste åren
            som vi har levt över våra tillgångar och inte i tid och i tillräckligt
            hög grad tagit itu med de svåra problem vårt land har fått. Naturligtvis
            får även vi kristdemokrater vara med och ta vårt ansvar - vi är
            förstås inte oskyldiga till detta.
          </note>
          <note>
            Lennart Nilsson och jag är således överens om att man inte i
            längden kan hålla på och satsa på generella bidrag i en så svår
            situation som vi i dag befinner oss i. Även om en generell grundtrygghet
            för alla är bra är det trots allt de riktade bidragen till de
            svagaste grupperna som borde vara både Socialdemokraternas och
          </note>
          <note>
            Kristdemokraternas linje i den rättvisa fördelningen framöver.
            Jag upplever att vi är överens om den frågan.
          </note>
          <note>
            Av det skälet har jag svårt att förstå att Socialdemokraterna
            trots denna kunskap ville dra ned på bostadsbidragen så hårt som
            man gjorde i maj månad.
          </note>
          <note>
            Bostadsbidraget är ju ett riktat bidrag! Men jag är glad att
            vi är där vi är i dag. Vi håller på att närma oss varandra. Låt
            oss gå vidare och göra något bra av det här!
          </note>
          <note type="speaker">
            Anf. 31 LENNART NILSSON (s) replik:
          </note>
          <note>
            Fru talman! Nu är vi där igen - att vi socialdemokrater ville
            dra ned på bostadsbidragen i maj. Även om jag inte gärna vill
            diskutera de här frågorna måste jag ändå säga en sak eftersom
            Ulf Björklund säger att
          </note>
          <note>
            Kristdemokraterna har något slags gloria kring sig i de här frågorna.
          </note>
          <note>
            De bostäder som har de största bekymren i dag är de som finns
            inom det statliga räntesubventionssystemet. De är byggda i slutet
            på 80-talet och i början på
          </note>
          <note>
            90-talet. Fastighetsskatten har kommit in, och hyrorna är dyra.
            Det var just för dessa bostäder som Ulf
          </note>
          <note>
            Björklund ytterligare ville skära ned på räntesubventionerna
            för att bekosta det andra. Det skulle i sin tur ha lett fram till
            ytterligare konkurser i dessa s.k.
          </note>
          <note>
            krisårgångar, där barnfamiljerna och de unga människorna bor.
            Man skulle ha gett med ena handen och tagit tillbaka med den andra,
            vilket skulle ha drabbat detta det allra dyraste bostadsbeståndet
            på ett orimligt sätt.
          </note>
          <note type="speaker">
            Anf. 32 ULF BJÖRKLUND (kd) replik:
          </note>
          <note>
            Fru talman! Lennart Nilsson! Just på grund av neddragningarna
            i de generella räntebidragen - som vi kristdemokrater i och för
            sig tycker att man borde dra ned på litet snabbare - har Kristdemokraterna
            satsat ytterligare en miljard mer än något annat parti i den här
            kammaren. Det har vi gjort för att ge riktade bidrag till dem
            som kommer att drabbas hårt av detta.
          </note>
          <note>
            Dessutom vill vi ha bort de ytterligare 0,2 procentens fastighetsskatteökning.
            Man måste se till hela sammanhanget, och inte bara plocka ut en
            enstaka liten bit.
          </note>
          <note>
            Det är egentligen detta som vi pratar om i dag:
          </note>
          <note>
            Om vi tar bort ett generellt system - även om vi har litet olika
            uppfattningar om hur snabbt det kan ske -
          </note>
          <note>
            skall vi satsa på de riktade bidragen. Vi kristdemokrater gör
            en extra satsning på detta i vårt budgetalternativ för både 1996
            och 1997, och vi kommer att göra det också för 1998. Vi anser
            nämligen att riktade bidrag som bostadsbidragen är viktiga för
            just de svaga grupperna.
          </note>
          <note type="speaker">
            Anf. 33 RIGMOR AHLSTEDT (c):
          </note>
          <note>
            Fru talman! Kristdemokraterna talar ofta om att familjen är viktig.
            Men man hör dem sällan tala om att det skall finnas valfrihet
            för familjerna.
          </note>
          <note>
            Jag tycker att Kristdemokraterna skall vara uppmärksamma på jämställdhetsperspektivet
            - både för mannen och för kvinnan - i bostadsbidragen. Inkomstgränsen
            på 117 000 kr har nu tagits bort och fördelats gemensamt på båda
            makarna. Jag tycker faktiskt att detta är rätt väg. Det är nämligen
            inte vi politiker som skall tala om för en man eller en kvinna
            hur de skall ordna sin familj. Det måste finnas en valfrihet -
            familjerna måste få göra det själva.
          </note>
          <note>
            Familjer där både mannen och kvinnan kanske väljer att arbeta
            halvtid för att få mer tid gemensamt och för familjen skall inte
            diskrimineras. Inte heller skall man diskrimineras om man väljer
            att vara hemma med sina barn. Därför tycker jag att barnbidraget
            är en mycket bra reform som man skall slå vakt om.
          </note>
          <note>
            Vi inom Centerpartiet vill t.o.m. ha ett utökat barnbidrag, som
            vi kallar för barnkonto. Det är familjerna själva som skall välja.
            Vi politiker skall inte komma med pekpinnar och säga: Si eller
            så skall ni ordna i er familj!
          </note>
          <note type="speaker">
            Anf. 34 ULF BJÖRKLUND (kd):
          </note>
          <note>
            Fru talman! Rigmor Ahlstedt pratar om valfrihet.
          </note>
          <note>
            Självfallet skall familjen hemma vid köksbordet tillsammans komma
            överens om hur man skall ha det.
          </note>
          <note>
            Detta är skälet till att man inte kan ha individuella inkomstgränser
            när ett bostadsbidrag skall fastställas.
          </note>
          <note>
            Det hindrar nämligen möjligheten till valfrihet. Det finns ju
            inte ens arbetstillfällen att få i dag, om båda makarna skulle
            vilja ut i arbetslivet. Trots detta begränsas bidraget för de
            familjer där båda makarna inte är ute och jobbar! Vad är det för
            jämlikhet och jämställdhet? Det är faktiskt familjerna själva,
            och inte vi politiker, som skall bestämma i den här typen av frågor.
          </note>
          <note>
            Inom Centern pratar man om ungdomsbostadsbidragen, som man värnar
            mycket. När det gäller ytgränserna drabbar också detta de stora
            barnfamiljerna som har det litet sämre ställt. Jag vill påstå
            att det inte är med bostadsbidrag vi skall försörja ungdomar.
          </note>
          <note>
            Socialdemokraterna har med stöd av Centern sagt att inom 100
            dagar skulle ungdomarna ha ett jobb. Man har inte gett dem några
            jobb, och nu försöker man ge dem litet bostadsbidrag som plåster
            på såren. Detta drabbar andra grupper ännu värre. Det måste väl
            vara någon rim och reson också på det som har med jämställdhet
            att göra.
          </note>
          <note type="speaker">
            Anf. 35 RIGMOR AHLSTEDT (c):
          </note>
          <note>
            Fru talman! Hur har det med jämställdhet att göra om det bara
            är den ena maken man skall ge bidrag?
          </note>
          <note>
            Jag förstår inte hur Ulf Björklund räknar. Det är ingen jämställdhet.
            I så fall vill jag fråga: För vem?
          </note>
          <note>
            Inom Centern har vi sagt att bostadsbidragen för unga är befogade
            med tanke på utflyttningsåldern från hemmet. Många ungdomar väljer
            helt enkelt att bo hemma i en trång lägenhet av ekonomiska skäl.
            Det tär faktiskt på familjen, och skapar slitsamma förhållanden
            mellan ungdomar och föräldrar. Ungdomar måste lära sig att stå
            på egna ben. Det är ett absolut krav från oss i Centerpartiet.
          </note>
          <note type="speaker">
            Anf. 36 ULF BJÖRKLUND (kd):
          </note>
          <note>
            Fru talman! Menar Rigmor Ahlstedt att människor behandlas lika
            när de individuella inkomstgränserna kan göra att två familjer
            med exakt samma förutsättningar får olika bostadsbidrag? De har
            samma lägenhetstyp, samma inkomst och samma familjestorlek, men
            inkomsten är intjänad på litet olika sätt som man har kommit överens
            om i familjen. Menar hon att det är jämställt och rättfärdigt
            att den ena familjen skall få mer bostadsbidrag än den andra?
            Reglerna är nämligen sådana - de regler som Centern är med och
            stöder.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            8 § Stödet till rennäringen
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU12
          </note>
          <note>
            Stödet till rennäringen (förs. 1996/97:RR4)
          </note>
          <note type="speaker">
            Anf. 37 LEIF MARKLUND (s):
          </note>
          <note>
            Fru talman! Vi har nu att än en gång diskutera rennäringen. Den
            här gången skall vi diskutera stödet till rennäringen utifrån
            Riksdagens revisorers rapport.
          </note>
          <note>
            Jag tror att man kan säga att vi vänder ett blad i historieboken
            när det gäller det allmänna synsättet på den samiska urbefolkningens
            möjligheter att överleva i vårt land. Vi ändrar inte grundsynen
            på denna etniska minoritet - den finns ju i grundlagen - men vi
            ändrar ett annat synsätt. I vårt sätt att beskriva detta frångår
            vi 100 års tradition av regelverk och lagstiftning kring näringens
            utveckling. Jag tycker att det kan betecknas som en historisk
            vändning.
          </note>
          <note>
            Jag skall säga några ord om vad ett enigt utskott föreslår att
            regeringen skall ta tag i. Det är framför allt möjligheterna att
            på något sätt begränsa spridningen av stödformerna. I dag är de
            35 stycken, och vi tycker att man borde kunna hitta någon samordning
            mellan dessa och även en samordning när det gäller administrationen,
            som vi tycker är alltför spretig i dag.
          </note>
          <note>
            Det finns många sätt att titta på detta. Vi tycker att man kan
            delegera mycket av detta till de myndigheter som finns ute i landet.
            Det handlar kanske i första hand om Glesbygdsmyndigheten eller
            någon av länsstyrelserna. På sikt tycker vi också att Sametinget
            kan få ta en större del av ansvaret.
          </note>
          <note>
            Vi har inte på något sätt sagt att stödet till rennäringen är
            överflödigt. Vi tycker fortfarande att vi inte enbart skall titta
            på detta som ett renodlat samhällsekonomiskt intresse. Vi måste
            också titta på den biologiska och kulturella mångfald som rennäringen
            bidrar till. Det medför ju också att man inte kan se en sådan
            näring helt fri från stödformer.
          </note>
          <note>
            Stöden är uppdelade i tre områden. Det första är ett direkt budgetstöd
            till näringen. Det andra är ersättning för de skador som samhällets
            olika beslut i övrigt medför för näringen. Det tredje är övrigt,
            och det är framför allt Samefonden som har att hantera en del
            av de medel som inkommer för intrång i samernas områden.
          </note>
          <note>
            Trots att rennäringen bara är en del av den samiska kulturen
            är det en mycket viktig del i det område i vårt land där vi har
            glest om arbetstillfällen. Den måste få en chans att överleva.
            Vi har ca 900 rennäringsföretag. De har mycket svårt att utveckla
            sig på grund av att betestillgången är begränsad samtidigt som
            samhället har fastställt ett högsta renantal. Därför måste vi
            vidga möjligheterna för den här näringen att utvecklas på annat
            sätt. I betänkandet har vi utifrån rapporten skrivit att man faktiskt
            bör fundera på en översyn av § 9 i rennäringslagen. Det skulle
            göra det möjligt för rennäringen att bedriva annan verksamhet
            än renskötsel inom samebyns kompetensområde. Det kan på sikt medföra
            att man stärker den övriga samiska kulturen. Vi tycker att den
            är en del av den svenska nordliga kulturen som är värd att bevara.
          </note>
          <note>
            Fru talman! Med dessa ord vill jag än en gång understryka att
            det känns som om vi vänder ett blad i historieboken. Precis som
            i alla andra moderna förvaltningsmetoder ger vi näringen en större
            möjlighet att utveckla sig själv.
          </note>
          <note type="speaker">
            Anf. 38 OLA SUNDELL (m):
          </note>
          <note>
            Fru talman! Vi moderater yrkar bifall till hemställan i detta
            betänkande JoU:12 Stödet till rennäringen.
          </note>
          <note>
            Utskottets överväganden utmynnar, som jag ser det, i en rekommendation
            att förenkla stödsystemen och den statliga administrationen kring
            rennäringen.
          </note>
          <note>
            Vidare föreslås en översyn av rennäringslagstiftningen i syfte
            att bredda produktbasen för befintliga och nya företag inom samebyarna.
            Självfallet bör eventuella förändringar efter översynen sammanfalla
            med näringens önskemål. Sametinget har här en viktig roll som
            utvärderare, idégivare och samtalspartner.
          </note>
          <note>
            Det förslag som utskottet förordar bör enligt vår mening ligga
            i rennäringens långsiktiga intresse. Målsättningen att skapa bättre
            förutsättningar för samebyarna att driva och utveckla sina företag
            borde ligga i allas intresse. Sverige behöver fler företag och
            företagare i alla delar av landet och naturligtvis i så många
            branscher som möjligt.
          </note>
          <note>
            I den del av landet där rennäringen bedriver sin verksamhet är
            dessa företag oerhört viktiga för sysselsättningen och tillväxten.
            För slakteriet, skoterfirman, livsmedelsbutiken och även för turistnäringen
            är rennäringen kanske avgörande på vissa orter för att man skall
            kunna upprätthålla service och handel.
          </note>
          <note>
            Men vi skall inte heller glömma svårigheterna och problemen.
            I dag finns det ett ökat rovdjurstryck. Vi har sviterna efter
            Tjernobyl. Det är starka svängningar i efterfrågan på renköttet
            beroende på vissa orsaker.
          </note>
          <note>
            Dessutom är tillgången på betesmark, och då i synnerhet vinterbetesmark,
            ett problem.
          </note>
          <note>
            Beträffande rovdjuren anser vi att nödvärnsrätten måste gälla.
            Det måste vara en självklarhet för alla i samhället att kunna
            skydda sin egendom. Länsstyrelsen, statens förlängda arm ute i
            våra län, bör vara den myndighet som avgör när skyddsjakt skall
            sättas in.
          </note>
          <note>
            En statlig rovdjurspolitik grundad på förnuft och realism underlättar
            naturligtvis hanteringen i de akuta situationer som uppstår. I
            dagsläget är rovdjurstrycket för stort, i synnerhet från lodjuren.
          </note>
          <note>
            Problemen kring vinterbetesmarkerna måste också lösas. I dag
            är det så att mellan den 1 oktober och den
          </note>
          <note>
            30 april får renar vistas på dessa vinterbetesmarker.
          </note>
          <note>
            Problemen med vinterbetet på senare tid härrör i allt väsentligt
            från ett för stort antal renar. Ökningen beror på Tjernobylkatastrofen.
          </note>
          <note>
            Numera kan man nog hävda att antalet renar ligger på en acceptabel
            nivå. Förutsättningarna för överenskommelse mellan markägare och
            renskötsel har därigenom förbättrats. Skador på växande skog och
            på jordbruksmark förorsakade av renar måste förstås elimineras.
            För rennäringens del gäller att avtalet självfallet måste grundas
            på långsiktiga förhållanden.
          </note>
          <note type="speaker">
            Anf. 39 RUNE BERGLUND (s):
          </note>
          <note>
            Fru talman! Jag vill först tacka utskottet för skrivningen när
            det gäller min motion om gränsöverskridande överenskommelser mellan
            Sverige och
          </note>
          <note>
            Norge i rovdjursfrågor. Det är viktigt att ha den hållningen
            för att få en bra och sammanhållen rovdjurspolitik som fungerar
            regionalt i fjällkedjan. Därför har jag inget yrkande i fråga
            om min motion.
          </note>
          <note>
            Det jag vill ta upp i mitt anförande är renbetesfrågan i Härjedalen,
            som fortfarande inte är löst. Utskottet påpekar i ett svar på
            motion Jo233 att Länsstyrelsen i Jämtlands län har regeringens
            uppdrag att utreda och komma med lämpligt förslag. Det arbetet
            har pågått under ett år men har ännu inte kommit till något resultat.
            Länsstyrelsen har vid några tillfällen försökt komma i gång med
            förhandlingar mellan samebyar och markägare men inte lyckats komma
            till ett avslut.
          </note>
          <note>
            Det har funnits många skäl till det; jag skall inte närmare gå
            in på vilka. Jag vill i stället här i kammaren upplysa om vad
            som har diskuterats och som skulle kunna lägga grunden för framtida
            förhandlingar i frågan om renbete i Härjedalen.
          </note>
          <note>
            När Svegs tingsrätt i februari 1996 gav ett domstolsutslag som
            innebär att sedvanerätt inte föreligger i flera av de vinterbetesmarker
            samerna använder till renbete började man tala om att teckna avtal
            om betesrätt. En överenskommelse har redan uppnåtts med de stora
            skogsbolagen. Enligt denna får renbete för närvarande pågå utan
            kostnad för samerna på bolagens marker. Vad gäller de privata
            markägarna finns i dag ingen uppgörelse - inget avtal om betesrätt,
            inga avtal om ersättningar.
          </note>
          <note>
            Tingsrättens dom är överklagad till högre instans.
          </note>
          <note>
            Under tiden använder samerna de omtvistade markerna i avvaktan
            på dom eller på att en förhandlingslösning skall kunna uppnås.
            Läget är mycket känsligt, men det finns trots detta en vilja att
            försöka lösa frågan på ett förnuftigt sätt.
          </note>
          <note>
            Det som oroar samebyarnas representanter är hur man skall kunna
            ingå avtal som kostar pengar, samtidigt ha en ekonomisk styrka
            kvar för att bedriva sin renskötsel och utöver detta också klara
            eventuella rättegångskostnader.
          </note>
          <note>
            Den förhandlingslösning som skulle kunna bilägga tvisten bygger
            inte på att man betalar ut en summa pengar till varje markägare
            per hektar. Det är för många markägare med alltför små arealer
            för att detta skall vara en rationell lösning. Det skulle bli
            alltför små summor, som skall administreras av någon.
          </note>
          <note>
            Förhandlingarna kan i stället bygga på ett avtal med alla markägare
            om betesrätt, där ersättningen går till en fond som betalar eventuella
            betesskador som kan uppstå på skog och i marker. Avtalet bör innehålla
            klausuler om hur besiktning och ersättning skall hanteras.
          </note>
          <note>
            Det talades för ett år sedan om att det skulle kosta omkring
            1 miljon kronor att komma fram till ett heltäckande avtal. Vem
            betalar för avtalstecknandet, och hur löser man den framtida fonderingen?
            Jag tror att kostnaderna för grundavtalet måste bekostas av staten
            på något sätt. En fråga som också måste lösas är om det är möjligt
            att klara betalningarna till en eventuell markskadefond. När svaren
            finns på de frågorna, då finns också avtalet inom räckhåll.
          </note>
          <note>
            Fru talman! Jag tror att betesfrågorna i Härjedalen kommer att
            lösas. Det är nödvändigt att så sker för att vi skall få ett slut
            på konflikterna mellan markägare och samebyar.
          </note>
          <note>
            Jag ansluter mig till utskottets förslag om att man bör göra
            en översyn av rennäringslagstiftningen. Men det är ett arbete
            på lång sikt. Renbetesavtalen bör helst vara färdigförhandlade
            i september i år. Det skulle också kunna ske om regeringen kan
            klargöra de ekonomiska villkoren för ett förhandlingsarbete. Jag
            tror att samerna i dag är mycket tveksamma till att gå in i en
            förhandling där man inte vet att man kan uppfylla avtalens ekonomiska
            villkor.
          </note>
          <note type="speaker">
            Anf. 40 ULF BJÖRKLUND (kd):
          </note>
          <note>
            Fru talman! Vi har ingen ordinarie ledamot i jordbruksutskottet,
            så därför vill jag ta chansen att säga några ord.
          </note>
          <note>
            Huvudsakligen tycker vi att jordbruksutskottet har behandlat
            det här mycket positivt. Man har huvudsakligen tagit till sig
            vad Riksdagens revisorer säger.
          </note>
          <note>
            Riksdagens revisorer har i sin tur sagt det som rennäringen och
            de samiska organisationerna redan tidigare under många år har
            försökt tala om för oss. Vi har från Kristdemokraternas sida också
            försökt hjälpa till genom att motionera i de här frågorna.
          </note>
          <note>
            Ytterst handlar det här naturligtvis inte bara om det som har
            med rennäringen och renskötseln att göra, utan det handlar om
            en hel kultur - om människovärdet, självkänslan och självförtroendet
            hos människor som företräder en ursprungsbefolkning i det här
            landet. Av det skälet finns det också anledning att fundera litet
            grand över Sametingets ökade arbetsuppgifter.
          </note>
          <note>
            Vi har ju alla i den här kammaren varit överens om att
          </note>
          <note>
            Sametinget på sikt måste få ökade befogenheter, och jag tycker
            att det brådskar med att fundera över vad det kan innebära.
          </note>
          <note>
            Jag har också förhoppningen att vi nu snart skall erkänna samerna
            fullt ut som en ursprungsbefolkning och därmed också få möjlighet
            att ratificera ILO-
          </note>
          <note>
            konventionen.
          </note>
          <note>
            Från Kristdemokraternas sida ser vi i stort sett positivt på
            det här. Vi kommer också i fortsättningen, även om vi inte finns
            med i jordbruksutskottet, att försöka hjälpa till att bevaka de
            här frågorna.
          </note>
          <note type="speaker">
            Anf. 41 KRISTINA ZAKRISSON (s):
          </note>
          <note>
            Fru talman! Jag tycker att det här betänkandet är bra, speciellt
            därför att man säger att man skall minska administrationen och
            förenkla reglerna. Min uppfattning är att det på det här området
            har funnits en väldig massa detaljregler som ibland skapat förvirring
            hos människor utanför rennäringen och som många gånger bygger
            på en del fördomar som finns. Jag tycker därför att det finns
            all anledning att se över det här.
          </note>
          <note>
            Det jag vill lyfta fram litet extra är det som också
          </note>
          <note>
            Leif Marklund poängterade, nämligen att det är viktigt att man
            öppnar för att i samebyarna kunna ha annan verksamhet än bara
            rennäring. Som det är nu är det många samebyar som har det väldigt
            svårt ekonomiskt. Väldigt många av näringsidkarna har väldigt
            stora ekonomiska problem.
          </note>
          <note>
            Jag som bor i Norrbotten ser hur viktigt det är att vi kan behålla
            den samiska kulturen levande.
          </note>
          <note>
            Jag vill bara säga att jag tycker att det är ett bra betänkande,
            och jag hoppas att man kommer till skott med detta.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            9 § Immaterialrättsliga frågor
          </note>
          <note>
            Föredrogs
          </note>
          <note>
            Lagutskottets betänkande 1996/97:LU12
          </note>
          <note>
            Immaterialrättsliga frågor
          </note>
          <note type="speaker">
            Anf. 42 AGNE HANSSON (c):
          </note>
          <note>
            Fru talman! I det betänkande som vi nu skall behandla tas det
            upp en rad frågor som hör till immaterialrätten. Immaterialrätten
            har att göra med hur olika uppfinningar skall vara skyddade för
            intrång. Genom lagstiftningen regleras indirekt också mycket av
            villkoren för uppfinnare och innovatörer. Det finns anledning
            att i detta sammanhang framhålla att villkoren som styr uppfinningar
            och som ställer villkoren för innovatörerna också har betydelse
            för företagsamheten och därmed också för sysselsättningen och
            tillväxten i landet. Goda villkor för uppfinnare och innovatörer
            stimulerar till mer kreativitet, som i sin tur föder företagsamhet
            och sysselsättning. Därför är det viktigt att villkoren är goda.
          </note>
          <note>
            Det immaterialrättsliga skyddet representerar också betydande
            ekonomiska värden. I de fall där förslag påyrkas om förändringar
            av rättsskyddet och villkoren i övrigt har inte utskottets majoritet
            ansett att ytterligare åtgärder behöver vidtas. Mycket av det
            som berör det immateriella skyddet har ett internationellt perspektiv
            och bör lösas inom EU. Utskottet utgår därvid ifrån att regeringen
            verkar för att förstärka det immaterialrättsliga skyddet, som
            kan visa sig vara påkallat. Det finns anledning att understryka
            detta.
          </note>
          <note>
            Det är också viktigt att villkoren för uppfinnare ständigt kan
            förbättras där det är möjligt. Det råder en bred enighet om den
            uppfattningen i utskottet.
          </note>
          <note>
            Fru talman! För ett par veckor sedan fick vi via medierna ta
            del av fåret Dollys tillblivelse genom kloning i Skottland. Ungefär
            samtidigt fick vi veta att det har genomförts en forskningsverksamhet
            på levande foster här i landet, nämligen vid Huddinge sjukhus.
            Vi har hört talas om gensoja och genmanipulerad majs. Dessa händelser
            visar hur skrämmande fort utvecklingen går. De aktualiserar i
            sig en rad forskningsetiska problem. Hur långt skall man gå med
            forskningen? Hur mycket skall det vara tillåtet att experimentera
            med levande materia, med genetik och med arvsanlag? En debatt
            om det hade vi i förra veckan här i kammaren. Den var initierad
            av Centerpartiet. Det ärende som vi nu skall behandla är en förlängning
            av det som då diskuterades, nämligen om det skall vara möjligt
            att också få ta patent på de upptäckter som kommer ut av en sådan
            forskning.
          </note>
          <note>
            Kort sagt, skall det vara möjligt att ta patent på livsformer?
          </note>
          <note>
            På samma sätt som vi i Centerpartiet menar att det måste finnas
            ett förhållningssätt till hur långt forskningen får gå när det
            gäller biotekniken, måste det finnas ett förhållningssätt till
            patentfrågorna på bioteknikens område. Det skall inte vara tillåtet
            att klona en människa. Då skall det inte heller vara möjligt att
            patentera resultatet av en sådan forskning. På samma sätt som
            det borde finnas klara regler för var gränserna går i Huddingefallet
            eller vart forskarna skulle vända sig för att få besked om det
            var tillåtet att forska på levande foster eller inte, måste det
            finnas klara regler för vad som gäller i patentsammanhang. Det
            förefaller vara ganska självklart. Är det inte tillåtet att forska
            på ett visst sätt kan det inte heller vara möjligt att patentera
            en sådan företeelse. Frågan är om det är självklart för regeringen
            och för utskottets majoritet. I
          </note>
          <note>
            så fall borde inte reservation 3 ha behövt fogas till utskottets
            betänkande. Den bygger på ett motionsförslag om att det inte skall
            vara tillåtet att ta patent på livsformer.
          </note>
          <note>
            I bioteknikdebatten förra veckan tyckte jag ändå att Centerpartiet
            fick gehör för uppfattningen att det behövs en kommission som
            får uppgiften att forma en vision och en strategi kring bioteknikens
            offensiva och försiktiga hantering. Vi fick gehör för uppfattningen
            att det behövs ett utredningsarbete för att utröna om lagstiftningen
            är till fyllest eller inte när det gäller Huddingefallet, med
            forskning på levande foster.
          </note>
          <note>
            Är det självklart för majoriteten att det inte skall gå att ta
            patent på kloning av en människa? Är det självklart för majoriteten
            att det inte skall vara möjligt att ta patent på ett eventuellt
            forskningsresultat från ett levande foster? Ja, jag vet inte.
            I betänkandet lutar sig majoriteten mot EU. Där har ett direktiv
            framarbetats. Därefter skall vi se om det passar med våra etiska
            regler och värderingar eller inte, och först därefter skall vi
            forma våra egna lagar och regler. I övrigt redovisas vad som i
            dag är tillåtet och inte tillåtet inom EU när det gäller växter
            och djur. Men vilken linje vi har i Sverige och vad som skall
            vara tillåtet eller inte tillåtet att patentera i vårt eget land
            när det gäller biotekniken framgår inte av majoritetens förslag
            och argumentering. Men vi kanske kan få besked om det här och
            nu i debatten. Skall det vara tillåtet att ta patent på kloning
            av en människa? Skall det vara tillåtet att ta patent på ett forskningsresultat
            efter forskning på levande foster?
          </note>
          <note>
            Det finns möjligen en ursäkt för att det inte i betänkandet ges
            svar på de här frågorna, eftersom de inte hade kommit fram i offentlig
            belysning vid det tillfälle då den här frågan behandlades i utskottet.
          </note>
          <note>
            Men det visar ju bara hur fort utvecklingen går på detta området
            och hur belysande problematiken blir först när det finns konkreta
            fall att relatera frågeställningarna till. Och det har vi ju fått
            nu.
          </note>
          <note>
            Från Centerpartiets sida menar vi att vi först måste skaffa oss
            ett förhållningssätt till de här svåra frågorna här hemma, men
            samtidigt måste vi påverka EU så att vi där går i samma riktning.
          </note>
          <note>
            Vi tycker inte att det skall vara möjligt att ta patent på livsformer.
            Ger man sig in på en sådan väg är det svårt att överblicka de
            sakliga konsekvenserna av sådana möjligheter. Det innebär, som
            vi ser det, ett hot både mot den biologiska mångfalden och mot
            kulturarvet. Att söka och ta patent på livet och livsformer är
            främmande i sig. Livet är ju något som bara kan ägas av den som
            själv lever. Det är en fråga som rymmer både etik och praktiskt
            ansvar.
          </note>
          <note>
            Det bör inte vara möjligt att patentera eller att äga livsformer
            i Sverige. Det bör inte vara möjligt att göra det här, inom EU
            eller i andra internationella sammanhang. Därför bör vi i Sverige
            ha en lagstiftning som förbjuder patentering i dessa fall. Vi
            bör också som medlemsland i EU driva samma förbudskrav.
          </note>
          <note>
            Med i stort sett samma motiv bör vi i Sverige och inom EU verka
            för förbud mot patent på genmodifierade djur.
          </note>
          <note>
            Samhället bör ha en generös syn på villkoren för uppfinnare och
            innovatörer, men sätta tydliga gränser för vad som är möjligt
            att patentera.
          </note>
          <note>
            Livsformer är ett sådant område som inte skall vara möjligt att
            patentera. Förbjuds patentering av livsformer blir det också mindre
            intressant att forska på sådant som är etiskt och moraliskt oförsvarligt.
          </note>
          <note>
            Fru talman! Jag yrkar härmed bifall till reservation nr 3 under
            moment 4, och i övriga sju moment yrkar jag bifall till lagutskottets
            hemställan.
          </note>
          <note type="speaker">
            Anf. 43 HENRIK S JÄRREL (m):
          </note>
          <note>
            Fru talman! I lagutskottets betänkande nr 12 innevarande riksmöte
            behandlas ett antal motioner från den allmänna motionstiden rörande
            s.k. immaterialrättsliga frågor, dvs. sådana som rör upphovsrätt
            och industriellt rättsskydd såsom skydd för t.ex. patent, varumärken
            och mönster.
          </note>
          <note>
            Vi har från den moderata gruppen i utskottet lagt fram en kommittémotion
            i vilken vi föreslår olika åtgärder för att underlätta och förbättra
            villkoren för uppfinnare och innovatörer som söker patent. Vidare
            menar vi att det finns behov av att allmänt sett höja patentets
            rättsliga skydd och status samt att i konsekvens härmed verka
            för att också ändringar kommer till stånd i internationella patenträttskonventioner
            som
          </note>
          <note>
            Sverige redan tillträtt.
          </note>
          <note>
            Uppfinningar, innovationer, forskning och vidareutveckling av
            idéer har bidragit - och bidrar - i hög grad till grunden för
            vårt lands relativa välstånd sedan de väl omsatts till exempelvis
            nya industriprodukter för export och/eller inhemsk konsumtion.
            Rätt utnyttjade skapar de jobb och sysselsättning, vilket, fru
            talman, borde vara viktigt inte minst i vår tid när rekordmånga
            människor plågas av längre eller kortare perioder av arbetslöshet.
          </note>
          <note>
            Uppfinnare och innovatörer borde alltså i högre grad betraktas
            och behandlas som ett tillväxtsamhälles viktigare nyckelgrupper.
          </note>
          <note>
            Det är dock relativt lätt i dag att stjäla patent, och det är
            förenat med ganska stora kostnader att anlita ombud för hjälp
            med ansökningshandlingar och, där så också kan bli aktuellt, översättningsarbete
            vid förvärv av patentskydd i annat land. Som jämförelse kan nämnas
            att de sammantagna myndighetsavgifterna för ett patentskydd inom
            alla EU-länder är omkring fem gånger högre än motsvarande avgifter
            för ett skydd i USA.
          </note>
          <note>
            Särskilt för små och medelstora företag kan omkostnaderna kring
            patentansökningsprocessen utgöra ett hämmande hinder. Det är också
            svårare att hitta riskvilligt kapital när uppfinningar relativt
            lätt kan stjälas. Också för skydd mot patentintrång har vi därför
            velat aktualisera någon form av försäkring.
          </note>
          <note>
            Vi noterar att regeringen i viss mån uppmärksammat dessa problemområden,
            dels genom direktiv till den s.k. Småföretagsdelegationen, dels
            genom vissa uppdrag till PRV, Patent- och registreringsverket,
            och
          </note>
          <note>
            NUTEK, Närings- och teknikutvecklingsverket. Det kan därför finnas
            skäl, fru talman, för att tills vidare något avvakta utgången
            av dessa direktiv och uppdrag.
          </note>
          <note>
            På en punkt har utskottets majoritet dock inte velat följa våra
            förslag, nämligen när det gäller att förlänga det s.k. prioritetsåret
            från för närvarande 12 månader till 24 månader och tiden för offentliggörande
            av patent från för närvarande 18 månader till 24 månader.
          </note>
          <note>
            Skälen, som vi ser dem, för att utsträcka dessa båda tidsrymder
            sammanhänger just med svårigheten för många patentsökande dels
            att på den relativt korta tid som nu står till buds finna lämpliga
            samarbetspartner inom- och/eller utomlands för lämpliga produktionsoch
            finansieringsformer, dels att hinna ta ställning till om patent
            skall sökas också i andra länder, inte minst mot bakgrund som
            sagt av de dryga kostnader ett sådant förfarande medför.
          </note>
          <note>
            Enligt utskottsmajoritetens mening väger här intresset tyngre
            av att det inom rimlig tid blir klarlagt i vilken omfattning en
            ny uppfinning slutligen blir patentskyddad än den enskilde uppfinnarens
            intresse av ytterligare rådrum för att bedöma behovet av patentansökningar
            i andra länder. 12 månader anser man vara en lämplig avvägning
            mellan de olika intressen som här gör sig gällande.
          </note>
          <note>
            Vi delar alltså inte denna mening, då vi menar att en uppfinning
            är starkt knuten till en enskild persons prestation och ideella
            upphovsrätt samt att frågan om att eventuellt utvidga patentansökan
            till andra länder därför också bör tillerkännas upphovsmannen
            för en skäligare och rimligare tid.
          </note>
          <note>
            Fru talman! På grundval av vad jag här har anfört ber jag att
            avslutningsvis få yrka bifall till reservation nr 2 under mom.
            3 i lagutskottets betänkande
          </note>
          <note>
            1996/97:12.
          </note>
          <note type="speaker">
            Anf. 44 TANJA LINDERBORG (v):
          </note>
          <note>
            Fru talman! Jag vill yrka bifall till reservation nr 3, som innebär
            att Sverige skall verka för en internationell konvention som skall
            göra det omöjligt att ta patent på livsformer. Ett bifall till
            reservationen innebär också en översyn av nationell och internationell
            lagstiftning i riktning mot ett förbud mot att äga och ta patent
            på livsformer.
          </note>
          <note>
            Jag vill till protokollet få det fört att jag till hundra procent
            instämmer i Agne Hanssons anförande.
          </note>
          <note>
            Med genteknik är det möjligt att korsa alla biologiska gränser
            och skapa nya livsformer i laboratorier, livsformer som har precis
            de egenskaper som teknikens kommersiella investerare önskar sig.
            Utskottsordföranden nämnde fåret Dolly, men vi har också sett
            exempel på klonade Rhesusapor.
          </note>
          <note>
            Genteknikforskning bedrivs i slutna rum hos kommersiella, transnationella
            storföretag som har vinstintresse som främsta drivkraft. För att
            utveckla gentekniken investerar företagen enorma summor, investeringar
            som snarare kräver ekonomisk täckning än etiska hänsyn och respekt
            för livet. Det gäller naturligtvis att få så stor avkastning som
            möjligt på insatt kapital, och detta uppnås främst genom patentering.
            Syftet med patent är just att säkerställa att ingen annan skall
            kunna dra ekonomisk nytta av upptäckten.
          </note>
          <note>
            Enligt min uppfattning kan patent på liv aldrig försvaras ur
            etisk synvinkel. Patent på livsformer innebär också ett hot mot
            den biologiska mångfalden. Jag skall ge ett exempel. I Madagaskar
            försörjer sig
          </note>
          <note>
            70 000 bönder på att odla vanilj. Nu har två USA-
          </note>
          <note>
            baserade bioteknikföretag lyckats framställa vanilj genom cellodling
            i laboratorier till bara en bråkdel av vad traditionellt odlad
            vanilj kostar. Förutom att den upptäckten kan komma att innebära
            en ekonomisk katastrof för Madagaskars vaniljodlande bönder kan
            det naturligtvis i förlängningen också innebära att själva arten
            hotas.
          </note>
          <note>
            Jag beklagar att utskottsmajoriteten vill invänta direktiv från
            EU i stället för att ha en egen uppfattning.
          </note>
          <note>
            Det är precis som Agne Hansson sade: Utvecklingen går så rasande
            fort. Jag vill tillägga att det dessutom är stora pengar inblandade.
            Som lagstiftare tycker jag att vi måste våga ligga steget före.
          </note>
          <note type="speaker">
            Anf. 45 YVONNE RUWAIDA (mp):
          </note>
          <note>
            Fru talman! Även jag kommer att ta upp frågan om patent på liv.
            Vi har ju på senare tid kunnat följa en skrämmande debatt om genteknik.
            Vi har sett genteknik forsa fram, och vi har sett att vi inte
            har en lagstiftning som följer utvecklingen utan som ligger långt
            bakom den utveckling vi ser.
          </note>
          <note>
            En skrämmande del i detta är just att vi i dag har rätt att ta
            patent på liv, något som är helt oacceptabelt.
          </note>
          <note>
            När gener blir en handelsvara vill naturligtvis företag ha rätt
            till patent på metoder och på genmanipulerade växter, djur och
            andra organismer. Det blir vinstintressen som styr forskningen.
            Då hamnar vi lätt i absurda situationer. Agne Hansson har nämnt
            några av dem som har debatterats här i Sverige, och jag skall
            nämna några andra.
          </note>
          <note>
            Det finns ett amerikanskt företag som vill ta patent på en genetisk
            uppsättning hos en ursprungsbefolkning i Afrika. Den här ursprungsbefolkningen
            är mer resistent mot hiv och aids än vad andra folkslag är.
          </note>
          <note>
            Ursprungsbefolkningen vänder sig naturligtvis mot att ett amerikanskt
            bolag vill ta patent på deras genuppsättning. Men det här är en
            verklighet som vi i dag lever i.
          </note>
          <note>
            Patent på rätten till utsäde, så att jordbrukarna blir beroende
            av transnationella bolag, är också en situation som vi ser i dag.
          </note>
          <note>
            Ur ekologiskt och etiskt perspektiv är det en absurd tanke att
            patent skall gälla livsformer, både i direkta och i indirekta
            former, nämligen genom patent på olika metoder.
          </note>
          <note>
            Jag håller med Agne Hansson, att om man förbjuder patent på liv
            minskar förmodligen den forskning som etiskt och moraliskt inte
            är försvarbar.
          </note>
          <note>
            Vi vill alltså att Sverige internationellt, både på
          </note>
          <note>
            EU-nivå och på annan nivå, verkar för en kommission som förbjuder
            patent på liv. Sverige bör även införa en ändring av patentlagen
            som innebär att gällande patent i Sverige på genetiskt modifierade
            produkter återkallas.
          </note>
          <note>
            Jag vill gå in på en annan patentfråga, och det gäller villkoren
            för uppfinnare och innovatörer. Deras villkor bör förbättras.
            Att få patent är ofta väldigt dyrt i dag, speciellt för enskilda
            uppfinnare eller småföretagare.
          </note>
          <note>
            Vi anser att Sverige, för att komma åt det här, bör införa ett
            system med differentiering av patentkostnaderna. I dag kan den
            totala kostnaden för ett patent i
          </note>
          <note>
            Sverige uppgå till 50 000 kr, och då kan det även komma övriga
            avgifter senare. Om man vill förvärva patentskydd i den europeiska
            patentkommissionen kan det kosta 200 000 kr plus avgifter för
            årskostnader. Det är orimligt. Detta konstaterade även finansutskottet
            förra året, och man hänvisade då frågan till
          </note>
          <note>
            Småföretagardelegationen. Eventuellt kommer justitieutskottet
            att lägga fram ett förslag om förbilligande och förenkling av
            patentförfarandet. Det är verkligen på tiden att vi så snabbt
            som möjligt får en ändring av nuvarande system.
          </note>
          <note>
            Vi hade gärna sett ett tydligare uttalande från utskottet i den
            här frågan, för att just underlätta för småföretagandet och innovatörsandan
            i Sverige.
          </note>
          <note>
            Jag vill ta upp en annan fråga, och det gäller patent som inte
            utnyttjas. Det kommer nya uppfinningar, och det är nödvändigt
            för utvecklingen och för att vi skall klara framtidens problem,
            speciellt miljöproblemen.
          </note>
          <note>
            Vissa uppfinningar har i dag svurna fiender. Ett nytt sätt att
            lösa problem kan uppfattas som hot av dem som livnär sig på att
            lösa problem på ett gammalt sätt. Ett exempel på en bransch som
            har detta tänkesätt är motor- och oljeindustrin.
          </note>
          <note>
            Miljöpartiet har av olika uppfinnare fått besked om att bolag
            har köpt upp uppfinningar och sedan inte utnyttjat dem. Ett exempel
            är ett drivmedel som kan innebära att bensinförbrukningen minskas
            väldigt mycket. Uppfinningen köptes av ett oljebolag - som jag
            inte kommer att nämna här - för ett par år sedan och utnyttjas
            inte. Uppfinnaren ville då helt enkelt att den skulle utnyttjas.
          </note>
          <note>
            Det finns i och för sig i dag en möjlighet för en uppfinnare
            att när patenträtten ges till ett bolag avtala att patenträtten
            skall gå till uppfinnaren om man inte utnyttjar uppfinningen.
            Men en uppfinnare kan inte alltid få igenom detta i ett avtal.
          </note>
          <note>
            Det finns också en möjlighet att få tvångslicens för att använda
            uppfinningen om den inte används i särskilt stor utsträckning
            genom att man går till domstol.
          </note>
          <note>
            Men det här är en process som kan kosta väldigt mycket pengar
            - pengar som framför allt småföretagare och enskilda uppfinnare
            inte har, speciellt inte jämfört med de resurser som t.ex. olika
            oljebolag kan ha.
          </note>
          <note>
            Vi tycker att det här är en fråga som man bör titta på. Det vore
            bl.a. intressant att undersöka ett system där patenträtten skall
            gå tillbaka till uppfinnaren om den inte utnyttjas automatiskt,
            eller att uppfinnaren får tillbaka patenträtten om han skulle
            kräva det.
          </note>
          <note>
            Det handlar även om hur avtal skall se ut vad gäller patenträtten.
            Skall inte en uppfinnare ha rätt, och inte bara möjlighet, att
            kräva att få tillbaka patenträtten om hans egen uppfinning inte
            utnyttjas?
          </note>
          <note>
            Jag yrkar bifall till reservationerna 1 och 3.
          </note>
          <note type="speaker">
            Anf. 46 EVA ARVIDSSON (s):
          </note>
          <note>
            Fru talman! I betänkandet LU12 behandlar utskottet tio motioner
            där olika immaterialrättsliga spörsmål tas upp. Till betänkandet
            har fogats tre reservationer, som jag tänker kommentera i mitt
            anförande, framför allt reservation nr 3.
          </note>
          <note>
            De svenska bestämmelserna på det immaterialrättsliga området
            finns i lagen om upphovsrätt till litterära och konstnärliga verk,
            patentlagen, varumärkeslagen, mönsterskyddslagen och växtförädlarrättslagen.
          </note>
          <note>
            I huvudsak innebär de immaterialrättsliga reglerna - både i Sverige
            och i andra länder - att den som skapat en skyddad produkt eller
            utfört en skyddad prestation har principiell ensamrätt att dra
            ekonomisk nytta av produkten eller prestationen.
          </note>
          <note>
            Immaterialrätten brukar delas in i upphovsrätt och industriellt
            rättsskydd. Till det industriella rättsskyddet hör patenträtt,
            varumärkesrätt, mönsterrätt och växtförädlarrätt.
          </note>
          <note>
            Mellan upphovsrätten och det industriella rättsskyddet finns
            två grundläggande skillnader. Den ena är att upphovsrätten skyddar
            det sätt på vilket en idé omsatts i verkligheten och inte själva
            idén. Patentskydd, skydd för varumärken, mönsterskydd och växtförädlarrätt
            skyddar däremot idén som sådan. Den andra skillnaden är att upphovsrätt
            uppkommer så fort den skyddade prestationen utförts, medan patent-,
            mönster- och växtförädlarrätt i princip förutsätter ett registreringsförfarande.
          </note>
          <note>
            Patentskyddet ger innehavaren en tidsbegränsad ensamrätt att
            utnyttja en uppfinning. En sådan ensamrätt är avsedd att stimulera
            forskning och utvecklingsarbete.
          </note>
          <note>
            Reservation nr 1 av Yvonne Ruwaida, Miljöpartiet, handlar om
            patentens betydelse, kostnaden vid patentansökningar och försäkringsskydd
            vid patentintrång.
          </note>
          <note>
            Vi är nog alla överens om patentens betydelse.
          </note>
          <note>
            Patent- och registreringsverket, PRV, har också på uppdrag av
            regeringen under senare tid mer aktivt informerat näringslivet
            om patentsystemets möjligheter. Verket har gjort individuella
            företagsbesök, erbjudit utbildning och kontinuerligt stöd till
            organisationer och andra organ som arbetar med små och medelstora
            företag. I uppdraget har också ingått att delta i mässor och annan
            utåtriktad verksamhet. Den externa tillgängligheten vad gäller
            verkets dokumentation inom patentområdet har också ökat.
          </note>
          <note>
            Vad gäller avgifter i patentärenden fungerar det så att man betalar
            ansökningsavgifter och årsavgifter.
          </note>
          <note>
            Avgiftssystemet bygger på låga initialkostnader och progressiva
            årsavgifter. Avgifternas storlek fastställs av regeringen. Verksamheten
            vid Patent- och registreringsverket är helt avgiftsfinansierad.
            När det gäller kostnader till verket vid patentansökningar utgör
            dessa en mindre del av den totala kostnaden och påverkar knappast
            antalet patentansökningar.
          </note>
          <note>
            I praktiken företräds sökanden i patentärenden nästan alltid
            av ombud, om det inte är ett större företag med egen patentavdelning.
            Ombudskostnaden är den helt dominerande utgiftsposten.
          </note>
          <note>
            Frågan om patentkostnadernas storlek torde rymmas inom det uppdrag
            som regeringen den 3 oktober
          </note>
          <note>
            1996 gett till Småföretagardelegationen, som har till uppgift
            att förbättra tillväxtförutsättningarna för småföretag.
          </note>
          <note>
            PRV har också i en skrivelse till regeringen år
          </note>
          <note>
            1996 lagt förslag till vissa ändringar i patentlagen.
          </note>
          <note>
            Enligt Justitiedepartementets verksamhetsplan för
          </note>
          <note>
            1997 kommer dessa förslag jämte frågor som rör bl.a.
          </note>
          <note>
            förenklingar och förbilligande av patentförfarandet att behandlas
            i en departementspromemoria tidigast hösten 1997.
          </note>
          <note>
            När det gäller patentintrång har regeringen vidtagit åtgärder.
            I sysselsättningspropositionen sommaren 1996 aviserade regeringen
            åtgärder för att möjliggöra för svenska patentinnehavare att teckna
            en patentintrångsförsäkring. Hösten 1996 gav regeringen
          </note>
          <note>
            Närings- och teknikutvecklingsverket, NUTEK, i uppdrag att ta
            fram ett underlag med förutsättningar och förslag till utformning
            av en sådan försäkring.
          </note>
          <note>
            Uppdraget har nyligen redovisats i rapporten Rättsskyddsförsäkring
            för patent.
          </note>
          <note>
            NUTEK föreslår också initiativ till åtgärder för att komma till
            rätta med patentprocessens problem. Därutöver föreslås en försäkringslösning
            också när det gäller varumärken. Förslagen bereds nu inom Regeringskansliet.
          </note>
          <note>
            Fru talman! Jag yrkar bifall till utskottets förslag och avslag
            på reservationen, eftersom åtgärder i motionens anda redan har
            vidtagits eller kommer att vidtas av regeringen.
          </note>
          <note>
            Reservation nr 2 från Moderaterna handlar om att förlänga det
            s.k. prioritetsåret från för närvarande 12
          </note>
          <note>
            månader till 24 månader. Det skulle enligt motionärerna underlätta
            för sökanden att finna olika lämpliga samarbetspartner inom landet
            eller utomlands. Det skulle också ge bättre förutsättningar för
            den enskilde uppfinnaren att få fram produktions- och finansieringsformer
            och ta ställning till om patent skall sökas i andra länder.
          </note>
          <note>
            Viss förståelse finns för dessa tankar, men frågan måste bedömas
            i ett vidare perspektiv och med beaktande av effekterna på villkoren
            för företagandet i stort. Från den utgångspunkten är det uppenbart
            att prioritetsperioden utgör ett betydande osäkerhetsmoment. Under
            ett år från den första ansökningen finns nämligen på grund av
            prioritetsreglerna i länder där patentskydd ännu inte sökts en
            latent möjlighet att ett patentskydd kommer att etableras. En
            viktig funktion av patentförfarandet är att information om ny
            teknik på ett effektivt sätt snabbt blir tillgänglig för den som
            har ett behov av den i forskning, i kommersiell tilllämpning eller
            på annat sätt.
          </note>
          <note>
            Enligt utskottets mening väger intresset tyngre av att det inom
            rimlig tid blir klarlagt i vilken omfattning en ny uppfinning
            slutligen blir patentskyddad än den enskilde uppfinnarens intresse
            av ytterligare utsträckt tid för att bedöma behovet av patentansökningar
            i andra länder, precis som Henrik S Järrel sade.
          </note>
          <note>
            Den nuvarande prioritetsperioden på tolv månader är resultatet
            av internationella överläggningar. Det bör då vara en lämplig
            avvägning mellan olika intressen.
          </note>
          <note>
            Jag yrkar avslag på reservationen.
          </note>
          <note>
            Fru talman! I reservation nr 3 från Centerpartiet,
          </note>
          <note>
            Miljöpartiet och Vänsterpartiet föreslås det att det skall vara
            omöjligt att ta patent på och äga livsformer.
          </note>
          <note>
            Hur ser det ut i dag? Den svenska patentlagen utesluter inte
            patent på liv. I Sverige, liksom i övriga
          </note>
          <note>
            EU-länder, gäller som en utgångspunkt för patentlagstiftningen
            att skillnad inte skall göras mellan olika tekniska metoder för
            framställning. Patent kan således meddelas för biotekniska uppfinningar.
            Så har också skett i åtskilliga fall, t.ex. för olika mikroorganismer
            men även för mer avancerade former, som t.ex. potatis.
          </note>
          <note>
            En etisk gräns för vad som skall anses patenterbart finns i 1
            § fjärde stycket patentlagen, som innehåller generellt förbud
            för patent på uppfinningar vars utnyttjande skulle strida mot
            goda seder och allmän ordning.
          </note>
          <note>
            Inte heller får patent meddelas på växtsorter eller djurraser
            eller på ett väsentligen biologiskt förfarande för framställning
            av växter eller djur. Däremot kan patent meddelas på mikrobiologiskt
            förfarande och produkter av ett sådant förfarande.
          </note>
          <note>
            För att patent skall kunna meddelas gäller de grundläggande patenterbarhetskriterierna
            nyhet, uppfinningshöjd och industriell tillämpning. Viktigt att
            komma ihåg är också att rena upptäckter aldrig kan patenteras.
            Det måste vara fråga om en uppfinning, något konstruktivt och
            nyskapande.
          </note>
          <note>
            Redan de grundläggande kraven för att bevilja patent gör att
            möjligheterna till patent på t.ex. mänskligt material är mycket
            begränsade. Härtill kommer nyssnämnda etiska begränsningsregel.
            Även om sådana ansökningar inte prövats här torde det vara klart
            att ingen kan göra anspråk på att få patent på människor, människofoster,
            befruktade ägg från människor, könsceller eller metoder för behandling
            av sådana celler.
          </note>
          <note>
            Inom EU pågår ett arbete med att utforma ett direktiv om rättsligt
            skydd för biotekniska uppfinningar.
          </note>
          <note>
            Motivet för ett sådant direktiv är att garantera fri rörlighet
            av patenterade biotekniska produkter genom att harmonisera medlemsstaternas
            lagstiftning så att de rättsliga förutsättningarna för patentskydd
            liksom skyddets omfattning klargörs.
          </note>
          <note>
            I december 1995 lade kommissionen fram ett förslag. Ett tidigare
            utkast röstades ned av Europaparlamentet i mars 1995. Det nya
            förslaget har behandlats vid ett flertal möten i rådsarbetsgruppen,
            där arbetet nu avstannat i avvaktan på Europaparlamentets första
            yttrande, som kan väntas under våren 1997.
          </note>
          <note>
            Direktivet är inte avsett att introducera någon särskild patentlagstiftning
            för levande material, utan bestämmelserna i direktivet skall fogas
            in i medlemsstaternas befintliga patentlagstiftning.
          </note>
          <note>
            Ett undantag i det nya direktivet i förhållande till det gamla
            är att det uttryckligen anges att metoder för genterapi på mänskliga
            könsceller är uteslutna från patenterbarhet.
          </note>
          <note>
            En annan nyhet i direktivet är att en bestämmelse om farmer's
            privilege tagits med även för djur - i det tidigare direktivet
            fanns det bara med för växter. Det ger jordbrukaren rätt att använda
            sin skörd av en skyddad växt till förökning inom sitt eget jordbruk
            liksom även att använda skyddad boskap till reproduktion för att
            förnya sin besättning.
          </note>
          <note>
            Den mänskliga kroppen och dess delar i sitt naturliga tillstånd
            är enligt direktivet inte patenterbara.
          </note>
          <note>
            Uttrycket "i sitt naturliga tillstånd" visar att det är fråga
            om en upptäckt - som aldrig är patenterbar -
          </note>
          <note>
            och inte en uppfinning.
          </note>
          <note>
            I direktivet anges vidare att växtsorter och djurraser som sådana
            inte skall vara patenterbara liksom inte heller väsentliga biologiska
            förfaringssätt för produktion av växter eller djur. Däremot skall
            enligt direktivet mikrobiologiska förfaranden och alster som är
            framställda genom sådana förfaranden vara patenterbara.
          </note>
          <note>
            Fru talman! Vilken effekt får då förslaget på gällande svenska
            regler?
          </note>
          <note>
            Direktivförslaget överensstämmer i stort med gällande svensk
            patenträtt. Vad gäller den viktiga frågan om gränserna för biotekniska
            uppfinningars patenterbarhet kan konstateras att direktivförslaget
            inte utvidgar det patenterbara området i förhållande till vad
            som gäller i dag. Snarare skulle det komma att snävas in om direktivet
            genomförs.
          </note>
          <note>
            Det är viktigt att skilja på patent och utnyttjande av resultat.
            Ändras förhållanden kan man förbjuda användandet av ett patent.
          </note>
          <note>
            Det finns ett behov av harmonisering av patentlagarna på området,
            och direktivet skapar den nödvändiga enhetligheten och stabiliteten
            för att investeringen i forskning och utveckling skall göras här
            i Sverige och i övriga Europa.
          </note>
          <note>
            Innehållet i det kommande direktivet kommer att vara bestämmande
            vid utformningen av de svenska reglerna. Det är en viktig debatt
            som förs, och det finns anledning att noga följa den framtida
            utvecklingen på det här området.
          </note>
          <note>
            Fru talman! Med hänvisning till det anförda yrkar jag bifall
            till utskottets hemställan och avslag på samtliga reservationer.
          </note>
          <note type="speaker">
            Anf. 47 AGNE HANSSON (c) replik:
          </note>
          <note>
            Fru talman! Först vill jag konstatera att vi är ense om de förslag
            till förbättringar för uppfinnare och innovatörer som Eva Arvidsson
            här berörde. Den viktigaste frågan i det här sammanhanget är den
            som
          </note>
          <note>
            Eva Arvidsson var inne på i slutet av sitt anförande -
          </note>
          <note>
            om det skall vara möjligt att i framtiden ta patent på livsformer.
          </note>
          <note>
            Debatten blir gärna litet abstrakt när man talar om patentering
            i sådana här sammanhang. Det var därför jag ställde några raka
            frågor i mitt anförande. När vi nu har fått ett par tydliga exempel
            att diskutera, är det då självklart för majoriteten att det inte
            skall vara möjligt att ta patent på resultatet av kloning av en
            människa eller på resultaten av den forskning på levande foster
            som har gjorts i Huddinge? Jag fick inte något klart svar på den
            frågan.
          </note>
          <note>
            Vi fick en utförlig redovisning av det direktivförslag som nu
            finns. Men det har vi ju ännu inte genomfört i vår lagstiftning.
            Jag tycker inte att det hör till goda seder och allmän ordning,
            som formuleringen lyder, att täcka in sådana resultat.
          </note>
          <note>
            Jag tycker att vi är på väg mot en kommission på bioteknikens
            område i stort. Det vore värdefullt om vi också kunde ta in patentfrågorna
            i det sammanhanget.
          </note>
          <note type="speaker">
            Anf. 48 EVA ARVIDSSON (s) replik:
          </note>
          <note>
            Fru talman! Jag skulle vilja börja med att fråga
          </note>
          <note>
            Agne Hansson vad ni reservanter menar när ni talar om patent
            på liv. Jag tycker att det är ett svårt område.
          </note>
          <note>
            Jag tycker att det är svårt att svara ja eller nej på dessa frågeställningar.
            Vad som var klart i debatten i onsdags i förra veckan, där alla
            partier deltog, var att kloning på människor är förbjudet. Det
            är ingenting som är patenterbart. Det sades tydligt i debatten
            då, och jag kan upprepa det i dag. Jag tyckte att jag gav raka
            svar i mitt anförande om vad som är patenterbart och vad som inte
            är patenterbart.
          </note>
          <note>
            Debatten om forskning på levande foster kom också upp förra veckan.
            Vad som sades då, och vad man var överens om, var att man skall
            göra en översyn av lagstiftningen. Även Centerpartiet var mycket
            nöjt med det svar som utbildningsministern gav. När lagstiftningen
            skrevs fanns inte begreppet kloning av djur eller kloning av människor.
          </note>
          <note>
            Lagstiftningen är otydlig, och lagstiftningen skall ses över.
            Dessutom finns det sju myndigheter som kontrollerar denna verksamhet.
            Det måste vara en samordning däremellan. Det var man överens om
            i debatten förra onsdagen. Jag kan instämma i det.
          </note>
          <note type="speaker">
            Anf. 49 AGNE HANSSON (c) replik:
          </note>
          <note>
            Fru talman! Jag tycker att vi har kommit betydligt närmare varandra
            även i denna fråga. Jag noterar, som jag tidigare sade, att det
            under debattens gång syntes en orientering åt ståndpunkten att
            man bör se över frågorna och att de är viktiga. Eva Arvidsson
            betonar vikten av denna fråga. Det är också viktigt att regeringen
            följer utvecklingen på detta område. Det finns skrivet i utskottets
            betänkande. Såvitt jag kan förstå bör det vara en skrivning som
            täcker in vad som nu har hänt. Man bör också ta in frågeställningarna
            som rör patent i samband med forskning. Det skall inte vara möjligt.
            Jag tycker mig kunna notera att vi även är överens om att inlemma
            den delen av frågeställningen i hela bioteknikvisionen i framtiden.
            Har man tydliga gränser för vad som är patenterbart som resultat
            av en forskning tror jag att man också där kan påverka forskningen
            i rätt riktning.
          </note>
          <note type="speaker">
            Anf. 50 EVA ARVIDSSON (s) replik:
          </note>
          <note>
            Fru talman! Agne Hansson svarade inte på min fråga om vad patent
            på liv betyder. Jag kanske får svar på den sedan.
          </note>
          <note>
            Att ta patent på någonting betyder inte att man får utnyttja
            det man har tagit patent på. Patentet är det tekniska förfarandet.
            Det finns inga moraliska värderingar i patentregistreringen. Den
            etiska värderingen ligger i hur man sedan använder de uppfinningar
            och de upptäckter man har kommit fram till.
          </note>
          <note>
            Vad händer om vi skulle förbjuda patent på liv, som ni uttrycker
            det, här i Sverige och verka för det i
          </note>
          <note>
            EU? Vad händer med forskningen då? Vad är det för forskning vi
            skall stoppa? Var går gränserna någonstans?
          </note>
          <note>
            Bakom tveksamheterna mot att låta människan ingripa i naturen
            skymtar också argumentet att människan inte har rätt att leka
            Gud. Följaktligen borde forskarna förbjudas att göra transgena
            djur. Argumentet kan dock slå tillbaka på den som säger så. Man
            kan fråga sig vem det är som leker Gud och vem som sätter sig
            till doms över andra människors liv och hälsa om ett förbud mot
            att ingripa i naturens ordning hindrar att livsräddande behandlingsmetoder
            utvecklas eller att existerande metoder används.
          </note>
          <note type="speaker">
            Anf. 51 HENRIK S JÄRREL (m) replik:
          </note>
          <note>
            Fru talman! Det hade kunnat bli en ganska intressant debatt om
            vi hade fått fortsätta, men det är så mycket annat som skall avhandlas
            denna dag i denna kammare. Vi får återkomma till frågan längre
            fram.
          </note>
          <note>
            Jag vill säga att jag tycker att Eva Arvidsson gav en representativ
            och god och såvitt jag kan bedöma också samvetsgrann redogörelse
            för majoritetsskrivningarna i utskottet när det gäller de immaterialrättsliga
            frågorna. Dock vill jag säga att man märker att det finns en klar
            skillnad vad beträffar värderingar mellan
          </note>
          <note>
            Moderaterna i detta fall och majoriteten i utskottet när det
            gäller just synen på prioritetsrätten.
          </note>
          <note>
            Vi är ense om att vi skall stärka patentet som sådant - den patentsrättsliga
            handlingen och processen
          </note>
          <note>
            - men vi vill därutöver gå ett steg längre och stärka även den
            enskilde uppfinnarens och innovatörens ställning. Det menar vi
            att vi gör genom att förlänga prioritetsperioden från 12 till
            24 månader. Vi menar att upphovsmannen skall ha en skäligare och
            rimligare tid på sig än vad dagens regler medger för att kunna
            ta ställning till om hans eller hennes uppfinning eller innovation
            också skall kunna nyttiggöras i andra länder. Själva det förhållandet
            att den nuvarande prioritetsperioden på 12 månader är resultatet
            av internationella överläggningar får inte lägga hinder i vägen
            för att återuppta förhandlingar om en förlängd prioritetsperiod.
            Vi menar att man skall göra det.
          </note>
          <note type="speaker">
            Anf. 52 EVA ARVIDSSON (s) replik:
          </note>
          <note>
            Fru talman! Vi har olika uppfattning i denna fråga.
          </note>
          <note>
            Jag vill bara hänvisa till det jag sade i anförandet. Det har
            gjorts en lämplig avvägning. Då har man självfallet också tagit
            hänsyn till uppfinnarens behov av tid.
          </note>
          <note>
            Vi tycker att det är en bra avvägning. Det är också en internationell
            överenskommelse.
          </note>
          <note type="speaker">
            Anf. 53 YVONNE RUWAIDA (mp):
          </note>
          <note>
            Fru talman! Jag begärde inte replik. Därför går jag upp i talarstolen
            nu.
          </note>
          <note>
            Frågan om patent handlar inte bara om hur man utnyttjar ett patent.
            När det gäller patent på liv handlar det också om vem som skall
            ha äganderätten till patent på liv. Åtminstone de större bolagen
            forskar för att de har vinstintressen. Man vill ta patent för
            att kunna göra en vinst med tiden.
          </note>
          <note type="speaker">
            Anf. 54 EVA ARVIDSSON (s):
          </note>
          <note>
            Fru talman! Patentsökandet gör att det man håller på med blir
            offentligt. Man kan fråga sig om den uppfinnare som lägger ned
            väldigt mycket pengar på att forska fram någonting inte också
            skall göra en ekonomisk vinst. Om uppfinnaren inte har rätt att
            få patent på sina uppfinningar stannar forskningen upp helt.
          </note>
          <note type="speaker">
            Anf. 55 YVONNE RUWAIDA (s):
          </note>
          <note>
            Fru talman! Jag tror att vi måste se till att forskning på liv
            blir offentlig på andra sätt än genom patentsökandet. Jag tror
            att detta är en väldigt viktig fråga. Den är knappast slutdiskuterad
            i dag. Det handlar mycket om gränsdragningar och hur vi skall
            hantera dessa frågor. Jag tror inte att vi är riktigt överens
            i dag. Vi kommer nog att återkomma i dessa frågor.
          </note>
          <note type="speaker">
            Anf. 56 EVA ARVIDSSON (s):
          </note>
          <note>
            Fru talman! Öppenheten kan man få fram i alla fall. Om vi för
            en öppen dialog kan vi diskutera vad som pågår. Det finns tillsynsmyndigheter
            inom forskningen som också gör att forskningen blir öppen.
          </note>
          <note>
            Men ersättning för nedlagt arbete får man inte om man inte söker
            patent och registrerar sitt patent. Det behöver som sagt inte
            betyda att man kan använda patentet senare. Jag skulle vilja ta
            ett exempel: DDT.
          </note>
          <note>
            Patent på DDT ger inte rätt att använda DDT i dag.
          </note>
          <note type="speaker">
            Anf. 57 YVONNE RUWAIDA (mp):
          </note>
          <note>
            Fru talman! Bakgrunden till den inställning man har när man förbjuder
            patent på liv är ju att det finns en del forskning som inte är
            etiskt och moraliskt försvarbar. Om man då skall ha rätt till
            ersättning kommer ju helt enkelt den forskning som ni inte tycker
            är försvarbar att öka.
          </note>
          <note>
            Men, som sagt, jag tror inte att vi kommer att bli färdiga med
            den här diskussionen i dag. Vi kommer nog att återkomma till den.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            10 § Konsumentpolitiska frågor
          </note>
          <note>
            Föredrogs
          </note>
          <note>
            Lagutskottets betänkande 1996/97:LU13
          </note>
          <note>
            Konsumentpolitiska frågor
          </note>
          <note type="speaker">
            Anf. 58 MARIETTA DE POURBAIX-LUNDIN (m):
          </note>
          <note>
            Fru talman! Lagutskottets betänkande
          </note>
          <note>
            1996/97:LU13, Konsumentpolitiska frågor, behandlar ett stort
            antal motioner på det konsumentpolitiska området. I princip alla
            är från den allmänna motionstiden.
          </note>
          <note>
            Konsumentfrågor är viktiga. Vi berörs alla dagligen, antingen
            som konsumenter av varor och tjänster eller som producenter eller
            säljare av dessa varor och tjänster. Jag kommer här att beröra
            fyra motioner från
          </note>
          <note>
            Moderaterna och därmed de fem moderata reservationerna - en är
            gemensam med Folkpartiet och Miljöpartiet. Den avser produktsäkerhetslagen
            och de offentliga tjänsterna. Givetvis står vi bakom alla våra
            fem reservationer, men för tids vinnande kommer jag bara att yrka
            bifall till reservation 1.
          </note>
          <note>
            I kommittémotionen 1996/97:L709, Konsumentpolitiken, tas den
            moderata synen på konsumentpolitiken i stort upp. En marknadsekonomi
            är för konsumentpolitiken, precis som för all annan politik, en
            grundförutsättning för oss moderater. En marknadsekonomi ger konsumenterna
            makt att välja och makt att välja bort. Fasta spelregler och konkurrens
            på lika villkor är en förutsättning för att en marknadsekonomi
            skall fungera. Den moderata konsumentpolitiken syftar bl.a. till
            att öka den konkurrensutsatta sektorn, att avveckla offentliga
            monopol och minska det offentliga ägandet i näringsverksamheter.
          </note>
          <note>
            Att det är medborgarna som är bäst lämpade att fatta beslut som
            rör deras egen livssituation borde vara självklart för alla politiker,
            även när det gäller konsumentfrågor. Men så är inte fallet.
          </note>
          <note>
            Fru talman! Socialdemokraterna har under årtionden inom såväl
            det konsumentpolitiska området som alla andra områden tagit över
            ansvaret från medborgarna och dessutom försökt styra dem. Inom
            det konsumentpolitiska området har det främst tagit sig uttryck
            i en omfattande lagstiftning, offentliga institutioner och offentligt
            finansierade och dominerade konsumentorganisationer. Vidare ser
            Socialdemokraterna konsumentpolitiken som ett fördelningspolitiskt
            instrument. Det är kanske därför vi i Sverige har så få initierade
            konsumentorganisationer och konsumentföreningar som kommer underifrån,
            från medborgarna.
          </note>
          <note>
            Moderaternas främsta mål för konsumentpolitiken är att främja
            medborgarnas intresse som aktörer på en marknad och som konsumenter
            av varor och tjänster.
          </note>
          <note>
            Vi vill utforma konsumentpolitiken så att förutsättningar finns
            för hushållen att utnyttja sina egna möjligheter och resurser,
            enligt egna önskemål. Naturligtvis skall också konsumenternas
            rättsliga ställning och hälso- och säkerhetsaspekter tillgodoses.
            Vi vill faktiskt också att konsumentpolitiken skall få konsumenterna
            intresserade av en ur miljösynpunkt långsiktigt hållbar utveckling.
          </note>
          <note>
            Konsumentverkets uppgifter är, enligt Moderaterna, i dag alldeles
            för omfattande, vilket leder till en splittring av verksamheten.
            Vi anser därför att Konsumentverkets myndighetsuppgifter bör skiljas
            ut, och icke myndighetsbetingade verksamheter - t.ex. förlags-,
            provnings- och förslagsverksamheter, bör överlåtas åt privata
            aktörer. Vidare vill vi att Konsumentombudsmannen ges en självständigare
            ställning.
          </note>
          <note>
            I dag kan Konsumentombudsmannen som åklagare i
          </note>
          <note>
            Marknadsdomstolen åberopa regler som han själv i egenskap av
            generaldirektör i Konsumentverket har utarbetat. Är detta förenligt
            med grundläggande rättsprinciper om opartiskhet? Vi moderater
            anser att det inte är det.
          </note>
          <note>
            Beträffande konsumentpolitiken i EU tänker jag av tidsskäl fatta
            mig väldigt kort. Naturligtvis har vi samma utgångspunkter för
            konsumentpolitiken i EU
          </note>
          <note>
            som vi har för den svenska konsumentpolitiken. Det viktiga är
            att besluten fattas så nära medborgarna som möjligt och så ofta
            som möjligt av medborgarna själva.
          </note>
          <note>
            I den moderata kommittémotionen 1996/97:L702
          </note>
          <note>
            tas de offentliga tjänsterna och produktsäkerhetslagen upp. Under
            1996, i och med att vi fattade beslut om betänkande LU21, ändrades
            produktsäkerhetslagen, så att den även omfattar offentliga varor
            - dock icke tjänster. Vi moderater ansåg redan då att lagen borde
            omfatta både offentliga varor och offentliga tjänster, precis
            som produktsäkerhetslagen sedan 1988 har omfattat privata varor
            och tjänster. För konsumenter och producenter är det viktigt att
            lika regler gäller.
          </note>
          <note>
            Och ur konkurrensneutralitetssynpunkt är det mycket anmärkningsvärt
            att offentliga tjänster undantas.
          </note>
          <note>
            Fru talman! För att utskottsmajoriteten, Socialdemokraterna och
            Centern, skall förstå tror vi att vi, nästa gång vi skriver motioner
            på det här området, skall föreslå att privata tjänster inte skall
            omfattas av produktsäkerhetslagen. Då kanske det blir tydligare.
          </note>
          <note>
            I kommittémotion 1996/97:L706, Avskaffande av
          </note>
          <note>
            Marknadsdomstolen, tar vi upp att Marknadsdomstolen borde avskaffas,
            precis som alla andra specialdomstolar. Marknadsdomstolen, som
            inrättades i början av 70-talet, har i dag sju anställda. Ordföranden
            och tre sekreterare är jurister. Man har ett anslag på ca 6 miljoner
            kronor och har en handläggningstid på fyra till tio månader. Man
            har ungefär 30 mål per år till en kostnad av 65 000 kr per mål.
            Vi moderater vill att 1995 års domstolskommitté skall få ett tilläggsdirektiv
            att göra en allmän översyn även av s.k. specialdomstolar. Man
            skall då också överväga formerna för ett avskaffande av Marknadsdomstolen.
          </note>
          <note>
            Till sist, fru talman, vill jag ta upp motion
          </note>
          <note>
            1996/97:L701 av Jeppe Johnsson och Göthe Knutson,
          </note>
          <note>
            Den enskildes rätt vid tvist om tele-, el- och vattenräkningar
            m.m. Vid en tvist om hyran - om hyresgästen och hyresvärden inte
            är överens - kan man i dag deponera den omtvistade delen hos länsstyrelsen.
            Vid andra tvister finns inte den utvägen. Det finns alltså tvister
            om el-, vatten-, tele- och renhållningsavgifter.
          </note>
          <note>
            Man kan t.ex. få en väldigt hög telefonräkning som är helt orimlig.
            Man vet att den är felaktig. Men om man inte betalar blir telefonen
            avstängd, med allt vad det medför för den enskilda människan.
          </note>
          <note>
            Vår uppfattning är att man i dessa uppräknade fall skall kunna
            deponera ett skäligt belopp hos länsstyrelsen i avvaktan på en
            utredning om vad som är riktigt, t.ex. när det gäller telefonräkningen.
            En skälig avgift kanske kan beräknas på medelförbrukningen under
            det gångna året.
          </note>
          <note>
            Fru talman! Trots en relativt positiv skrivning i betänkandet
            avseende den här delen har vi en reservation. Skälet är att vi
            upplever att den nuvarande sregeringen har en oförmåga att komma
            till skott i olika frågor. Och när man väl kommer till skott tar
            man ofta tillbaka besluten eller omprövar dem.
          </note>
          <note type="speaker">
            Anf. 59 BIRGITTA CARLSSON (c):
          </note>
          <note>
            Fru talman! Jag vill börja med att yrka bifall till vår reservation
            nr 5.
          </note>
          <note>
            Konsumenter är vi alla. Vi ställs nästan varje dag inför olika
            valsituationer. Konsumentpolitiska frågor har en lång tradition
            i vårt land. Jag kommer mycket väl ihåg den första gången jag
            hade kontakt med en konsumentvägledare. Det var i en skola i min
            hembygd. En hemkonsulent från hushållningssällskapet hade inbjudit
            till en konsumentkväll. Det var i början av 60-talet. Inriktningen
            var hur man skulle inreda och bygga upp sitt första egna boende.
          </note>
          <note>
            Många av de tips och råd som denna hemkonsulent delade med sig
            till oss deltagare har jag sedan haft stor användning av vid olika
            val som jag som konsument gjort. Vi är alla, som sagt, konsumenter.
          </note>
          <note>
            Som sådana är det viktigt att vi kan känna oss trygga med den
            märkning av produkter som finns i Sverige när vi befinner oss
            i olika valsituationer.
          </note>
          <note>
            Inom alla områden har det hänt otroligt mycket sedan början av
            60-talet då jag första gången deltog i träffen med hemkonsulenten
            och fram till i dag. Utbudet av varor och tjänster har förändrats
            och ökat oerhört mycket under den här tiden. Det är således inte
            alltid så lätt att göra rätt val.
          </note>
          <note>
            En fråga som inte var så aktuell på 60-talet är frågan om hur
            vi skall förverkliga och bygga vidare på kretsloppssamhället.
            Vi vill ha ett långsiktigt och uthålligt samhälle som tillgodoser
            dagens konsumenters behov utan att inkräkta på kommande konsumenters.
            Miljöns hållbarhet måste stå i centrum för oss konsumenter.
          </note>
          <note>
            Centerpartiets vision är att kommande konsumenter ändrar sitt
            levnadsmönster så att vi får ett ekologiskt hållbart och ett ekonomiskt
            livskraftigt samhälle.
          </note>
          <note>
            Vår politik förenar miljöansvaret och detta med en hållbar ekonomisk
            utveckling. För att förverkliga vår politik anser vi att det är
            angeläget att konsumenterna verkligen ges möjlighet att göra rätt
            val. Här kommer miljömärkningen in.
          </note>
          <note>
            Svanmärkningen står för miljömärkning av produkter sedan slutet
            av 80-talet och är en frivillig miljömärkning. Den är också till
            vägledning för många konsumenter. Sedan 1992 har vi en gemensam
            miljömärkning i EU som symboliseras med en blomma, den s.k. EU-blomman.
          </note>
          <note>
            Vi i Centerpartiet anser att utvecklingen med att utveckla miljömärkningssystemen
            skall fortsätta. Vi menar att regeringen bör komma med förslag
            till en ny organisation för Miljömärkningskommittén. I
          </note>
          <note>
            denna verksamhet bör miljöorganisationerna, företagen och dagligvaruhandeln
            ges ett större inflytande. I
          </note>
          <note>
            vår reservation säger vi att regeringen snarast bör återkomma
            till riksdagen med förslag till en ny organisation för miljömärkning.
            Målsättningen måste vara att all miljömärkning ges en sådan utformning
            och inriktning att den underlättar och stimulerar val av energisnåla
            och kretsloppsanpassade produkter. Just att välja energisnåla
            produkter är ju något som nu fått ökad aktualitet genom energiuppgörelsen.
            Ett viktigt inslag där måste vara att spara energi.
          </note>
          <note>
            Ambitionsnivån vad gäller miljömärkning är hög i
          </note>
          <note>
            Sverige. Det måste den vara även i framtiden. Vi måste vara beredda
            att gå längre än man gör i bl.a.
          </note>
          <note>
            EU.
          </note>
          <note>
            Betänkandet innehåller olika frågor. En annan fråga som vi i
            Centerpartiet har aktualiserat tas upp i en motion av Ingbritt
            Irhammar m.fl. Det handlar om betaltjänster. Vi vill att informationen
            om finansiella tjänster skall förbättras för att konsumenterna
            skall kunna ha nytta av det ökade utbudet. Vi vill också ha en
            utvidgning av de konsumentskyddande lagarna när det gäller kontokort,
            och vi lyfter även fram behovet av ett lagligt skydd för konsumenterna
            när det gäller betalningssystem med betalkort inom EU.
          </note>
          <note>
            Frågan behandlades i riksdagen hösten 1995.
          </note>
          <note>
            Riksdagen beslutade då om ett utökat stöd inom det här området.
            Utskottet konstaterade att konkurrensen på det finansiella området
            hade ökat och att den snabba utvecklingen med nya tekniska lösningar,
            inte minst på betaltjänstområdet, kunde medföra konsumentproblem.
          </note>
          <note>
            Det handlar om att ge konsumenterna ett starkare stöd i fråga
            om att ta till vara sina rättigheter och att vara aktiva på det
            området. Konsumentombudsmannen och Konsumentverket har fått ökade
            resurser för att klara av detta.
          </note>
          <note>
            Betaltjänstutredningen har avlämnat sitt betänkande. I det betänkandet
            finns det förslag på området betaltjänster. Frågan utreds nu i
            Regeringskansliet. Vi hoppas och tror att det så småningom kommer
            ett förslag.
          </note>
          <note>
            I och med den positiva skrivningen i betänkandet och kunskapen
            om att frågan bereds har vi valt att inte reservera oss just i
            den frågan.
          </note>
          <note type="speaker">
            Anf. 60 TANJA LINDERBORG (v):
          </note>
          <note>
            Fru talman! Sedan riksdagen i juni 1995 fastställde mål och inriktning
            för konsumentpolitiken har genmanipulerad mat hamnat i fokus i
            den svenska debatten. I det här betänkandet behandlas inte frågan
            om manipulerad mat. Likväl är det en väldigt viktig konsumentpolitisk
            fråga. Vi har ju nu sådana livsmedel i våra butiker, om än i begränsad
            omfattning ännu så länge. Vilka livsmedel det rör sig om vet vi
            inte, därför att producenterna struntar i att märka sina produkter;
            detta trots att det i denna riksdag finns total politisk enighet
            på den punkten.
          </note>
          <note>
            Manipulerade livsmedel väcker stark oro hos människor. Den oron
            måste tas på allvar. Frågan är vem som skall ha makten över maten,
            konsumenterna eller producenterna. Naturligtvis är det konsumenterna
            som skall ha det, men det förutsätter att vi konsumenter får en
            rimlig chans att välja vad vi vill stoppa i oss.
          </note>
          <note>
            För närvarande pågår i världen minst sex forskningsprojekt i
            fråga om genmanipulerad potatis. Potatis är det absolut främsta
            baslivsmedlet, i varje fall här i Norden. Den första genmanipulerade
            potatisen har nyligen satts i Skåne, men den skall användas inom
            pappersindustrin. Tack och lov! får man väl säga. Gener från kyckling
            och jättesilkesmal samt gener från människor experimenteras det
            med inom potatisbranschen. Vidare genmanipuleras majs med gener
            från skorpion, sallad och gurka med gener från arktisk flundra
            osv. Vid genmanipulation kan gener från allergiframkallande ämnen,
            t.ex. nötter och skaldjur, tas ur sitt sammanhang och placeras
            i helt andra livsmedel, exempelvis i tomater. Om ett allergiframkallande
            medel följer med i processen kan det bli ödesdigert för personer
            med allergiska besvär. Det vet i varje fall vi som är föräldrar
            till allergiska barn.
          </note>
          <note>
            I dag kan ingen garantera att genmanipulerade livsmedel är ofarliga.
            Det har ansvarig EU-
          </note>
          <note>
            kommissionär bekräftat. Eva Arvidsson nämnde i samband med behandlingen
            av föregående betänkande något om DDT. Uppfinnaren av DDT fick
            nobelpriset 1949. 30 år senare kunde man alltså bevisa att preparatet
            var farligt. Nu finns det inte längre i handeln.
          </note>
          <note>
            I lagutskottets betänkande tas frågor om miljö och konsumtion
            upp. Likaså tas frågan om miljömärkning upp. I motion L712 av
            Hanna Zetterberg m.fl. efterlyses förslag om hur miljöargumenten
            i marknadsföringen kan saneras. Bakgrunden är att mycket av reklamen
            numera riktar in sig på att vara miljövänlig.
          </note>
          <note>
            Det har ju blivit ett säljargument. För en tid sedan påstod en
            företrädare för bilbranschen i en reklamkampanj att man är miljöaktivist
            om man köper en ny bil. Fantastiskt!
          </note>
          <note>
            Det är viktigt för konsumenterna att miljöinformationen är saklig
            och korrekt. Det är vi alla överens om. Konsumenternas miljöengagemang
            har stor betydelse för utvecklingen och breddningen av miljövänliga
            produkter. Men det är inte så lätt att botanisera bland alla typer
            av miljömärkningssystem som förekommer på butikshyllorna, precis
            som Birgitta Carlsson var inne på. Det måste alltså bli ett mycket
            enklare och mera överskådligt system för att märkningen över huvud
            taget skall kunna behålla sin legitimitet.
          </note>
          <note>
            Eftersom det pågår ett omfattande beredningsarbete i
          </note>
          <note>
            Regeringskansliet om hur miljömålet för konsumentpolitiken skall
            uppnås avstår jag från att reservera mig till förmån för motionen.
            Jag ser med spänning fram emot regeringens kommande förslag.
          </note>
          <note>
            Avslutningsvis yrkar jag bifall till reservation nr 7
          </note>
          <note>
            som rör åtgärder för att motverka vissa typer av indirekt reklam.
            Reservationen är föranledd av en miljöpartimotion där man tar
            upp frågan om tobaks- och alkoholreklam i form av sponsring och
            s.k. produktplacering inom filmindustrin.
          </note>
          <note>
            Jag är inte motståndare till sponsring som sådan.
          </note>
          <note>
            Däremot är jag mycket tveksam till att alkohol- och tobaksföretag
            sponsrar filmindustrin samt idrotts- och kulturevenemang. Den
            typen av evenemang drar ofta stor publik. Det är inte sällan som
            det är unga människor som besöker sådana här tillställningar.
            Sponsring är ingen välgörenhet, vilket man ibland kan förledas
            att tro, utan sponsring är en helt medveten handling från sponsorernas
            sida. Syftet är att få så många som möjligt att köpa deras produkter.
          </note>
          <note>
            Frågan om indirekt tobaksreklam har varit föremål för utredning.
            Det pågår också en översyn av marknadsföring av alkoholdrycker.
            I november 1995 lämnades ett betänkande med förslag till lagregler
            som begränsar indirekt tobaksreklam. Där uppmärksammades också
            reklam genom spronsring och produktplacering. Regeringen sägs
            komma med ett ställningstagande senare i vår - det har aviserats
            i alla fall. Men eftersom jag inte kan se av propositionsförteckningen
            att ett förslag är på väg har jag reserverat mig på den här punkten.
            Jag är nämligen litet otålig i dessa frågor.
          </note>
          <note type="speaker">
            Anf. 61 TALMANNEN:
          </note>
          <note>
            Jag vill erinra om att de mycket viktiga inslag i
          </note>
          <note>
            Tanja Linderborgs debattinlägg som handlar om genfrågor inte
            riktigt har täckning i utskottets betänkande.
          </note>
          <note>
            Jag vill för den fortsatta debatten rekommendera ledamöterna
            att hålla sig till det som har täckning i betänkandet.
          </note>
          <note type="speaker">
            Anf. 62 YVONNE RUWAIDA (mp):
          </note>
          <note>
            Fru talman! Det här betänkandet tar upp ett antal motioner från
            den allmänna motionstiden som rör konsumentfrågor. Hur är det
            med konsumenternas ställning i dag? Konsumenternas ställning blir
            bara svagare. Konsumenternas rättigheter urholkas. Jag skall ge
            några exempel på försämringar som skett på senare tid.
          </note>
          <note>
            Vi kan i dag inte längre ha krav på att man skall visa förpacknings-
            eller bakningsdag på olika produkter. Vi kan inte heller ställa
            krav på att man på innehållsdeklarationen exakt skall redovisa
            vad som finns i ett livsmedel. Det är inte nödvändigt att ange
            det som utgör mindre än 25 % totalen, vilket är helt oacceptabelt.
            Vi tillåter i dag flera livsmedelstillsatser -
          </note>
          <note>
            sötningsmedel i livsmedel, fler färgämnen bl.a. i barnmat - som
            vi tidigare inte har tillåtit. Enligt EU-
          </note>
          <note>
            direktivet 207/93 kan genmanipulerade grönsaker och frukter få
            säljas som ekologiska. Vi kan inte längre ställa krav på att man
            skall ha jämförpriser. Hamburgare kan i dag innehålla 48 % kött
            och kallas hamburgare. Tidigare har andelen kött som måste finnas
            i en hamburgare varit 80 %.
          </note>
          <note>
            Vi kan ställa krav på att märka levande genförändrade livsmedel.
            Efter den 1 maj kan vi ställa krav på att märka döda genförändrade
            livsmedel. Men det är
          </note>
          <note>
            80 % av genförändrade livsmedel som inte kommer täckas av lagstiftningen.
            På många olika sätt försvagas konsumenternas rättigheter. Det
            kan vi inte tillåta. Vi kan inte låta hänsyn till hälsa och miljö
            gå före den inre marknaden inom EU. Vi kan inte låta hänsyn till
            hälsa och miljö gå före den fria världshandeln.
          </note>
          <note>
            Den svenska konsumentpolitiken på papperet säger: Det övergripande
            målet för svensk konsumentpolitik i EU är att ge konsumenterna
            en stark ställning på marknaden och att främja konsumenternas
            intressen och inflytande i ett integrerat Europa. Samtidigt skall
            det vara möjligt att bibehålla och utveckla nivån på svensk konsumentpolitik.
          </note>
          <note>
            Det är Sveriges konsumentpolitik inom EU på papperet. Men hur
            ser det ut med EU:s konsumentpolitik på papperet? Där heter det:
            Enligt fördraget skall EU-samarbetet bidra till att uppnå en hög
            konsumentskyddsnivå genom tillnärmning av medlemsstaternas bestämmelser
            som syftar till att upprätthålla den inre marknaden och få den
            att fungera.
          </note>
          <note>
            Det är två skilda ställningstaganden. Där krockar vårt ställningstagande
            med EU:s konsumentpolitik.
          </note>
          <note>
            EU-medlemskapet är hämmande. Men jag tror också att man från
            svensk sida inte är beredd att ta det som kallas politiska risker,
            att våga, att gå före, att ställa krav, att bråka litet grand.
            Vi är som bekant lydigast i klassen i EU. Det gäller många EU-frågor.
            Det kanske beror på att vi är nya medlemmar, men där måste
          </note>
          <note>
            Sverige bli litet tuffare. När man ser på de försämringar som
            sker för konsumenterna undrar man: Vem är den som styr? Varför
            fattas dessa beslut? Vad kommer att hända i framtiden i det tidigare
            ändå någorlunda konsumentvänliga Sverige? Vad kommer att hända
            med opinionen hemma? Kommer den att tystna alltmer med tiden därför
            att man vänjer sig vid försämringarna?
          </note>
          <note>
            Jag går nu över till olika reklamfrågor. I Sverige vill vi förbjuda
            TV-reklam som är riktad till barn, vilket är bra. Där har vi en
            enighet i Sverige. Vi har verkat för att få igenom detta i EU
            men inte riktigt fått gehör. Nu kan vi förmodligen inte längre
            förbjuda
          </note>
          <note>
            TV-bolag som sänder från länder utifrån Sverige att sända TV-reklam
            som är speciellt riktad till barn. Det är ett förhandsbesked från
            EU. I framtiden vet vi inte vad som kommer att hända med TV-reklamen
            i Sverige även på andra områden. Jag kan ge några exempel på vad
            som händer i EU. Kommissionen har t.ex.
          </note>
          <note>
            uppmanat Belgien att ta bort regler som förbjuder reklam i TV
            för alkoholhaltiga drycker med mer än
          </note>
          <note>
            10 % alkoholinnehåll. Det anser kommissionen vara ett förtäckt
            handelshinder. Handelshinder är alltid det argument som används.
            På flera områden ser vi hur nationella regler vad gäller reklam
            faktiskt försvinner.
          </note>
          <note>
            Utvecklingen går mot en uppluckring av reklamförbud.
          </note>
          <note>
            Svensk alkoholpolitik har varit socialpolitik. EU
          </note>
          <note>
            ser alkoholpolitik som handelspolitik. I Sverige har vi haft
            Systembolag, åldersgränser och förbud mot alkoholreklam. Nu kommer
            förmodligen Systembolaget tyvärr inte längre att få ha kvar sitt
            försäljningsmonopol. Vad händer i förlängningen med alkoholreklamen?
          </note>
          <note>
            Vi i Miljöpartiet har drivit bl.a. detta att man måste försöka
            motverka konsumentens försvagade ställning. Bl.a. i mediesammanhang
            anser vi att man skall kunna filtrera bort vissa typer av TV-sändningar
            genom s.k. W-chips, alltså sändningar som innehåller våld, pornografi,
            barnreklam eller kanske alkoholreklam. Det skall man kunna införa.
            Det ger åtminstone en familj en rättighet att kunna sålla bort
            sådant som man anser att barnen, eller familjen i sin helhet,
            inte skall titta på.
          </note>
          <note>
            När det gäller indirekt reklam vid produktplacering kan jag bara
            hålla med Tanja Linderborg. Jag går därmed vidare till frågor
            om miljö och konsumtion.
          </note>
          <note>
            I vårt vardagsliv påverkar vi miljön. När vi äter, städar, tvättar,
            reser, hanterar avfall och genom vår fritid påverkar vi miljön
            på olika sätt. Listan är lång.
          </note>
          <note>
            Utsläppen från hushållen är nära hälften av de totala miljöförstörande
            utsläppen i Sverige. Det visar hur viktiga konsumtionsfrågorna
            är vad gäller att få en hållbar utveckling. Miljömålet kommer
            ofta i konflikt med olika konsumentpolitiska mål. Därför är det
            viktigt att vi sätter pris för miljöförstöring. Det är också konsumentpolitik.
          </note>
          <note>
            Vi har sett en ökning av vilseledande miljöargument i marknadsföringen.
            Konsumentverket bör satsa på att motverka sådan reklam, t.ex.
            annonsen: Bli miljöaktivist - köp en ny bil! Frågan är: Vilka
            intressen ligger bakom den? Det är Motormännens riksförbund, en
            organisation. Enligt dagens marknadsföringslag kan man inte komma
            åt organisationer som gör den här typen av reklam. Jag förmodar
            att det var olika bilintressen och bilindustrin som låg bakom
            att organisationen gjorde den här reklamen. Det här är ett område
            som måste bevakas.
          </note>
          <note>
            Jag skall så gå över till miljömärkning. Miljömärkning är ett
            väldigt bra sätt att få konsumenterna att agera hållbart, att
            handla miljövänligt. Det ger enkel och tydlig information. Vi
            har i dag tre miljömärkningssystem: EU-blomman, den nordiska miljömärkningen
            och Naturskyddsföreningens miljömärkning. Inom EU vill man i framtiden
            att EU-
          </note>
          <note>
            märkningen skall ersätta de nationella systemen. Det är en attityd
            och en utveckling som finns, en åsikt som kommit till uttryck
            på olika sätt. Jag märker att man från regeringens håll nästan
            aldrig nämner den svenska miljömärkningen, Naturskyddsföreningens
            miljömärkning. Ändå är just Naturskyddsföreningens miljömärkning
            ett lysande exempel på hur miljömärkning skall fungera. Man har
            ett genomskinligt system som konsumenten kan ha förtroende för.
            Men både den nordiska miljömärkningen och EU:s miljömärkning har
            stora brister som kan leda till att konsumenterna förlorar förtroendet
            för miljömärkningen. Det har hänt i många länder, t.ex. i Tyskland
            och USA. Jag anser det negativt att regeringen inte bevakar och
            uppskattar den nationella miljömärkningen i dag, som fungerar
            så bra.
          </note>
          <note>
            Jag yrkar bifall till reservationerna 4 och 6. Vi ställer oss
            naturligtvis också bakom övriga reservationer.
          </note>
          <note type="speaker">
            Anf. 63 KARIN OLSSON (s):
          </note>
          <note>
            Fru talman! Konsumentpolitik är viktigt. Dessutom är det en aning
            enklare att hantera än lagutskottets förra ärende.
          </note>
          <note>
            Vi är många som tycker att konsumentpolitik är viktigt. Extra
            viktig är den i tider när många lever under små omständigheter.
            Det gäller i dag, inte för alla men dessvärre för alltför många.
          </note>
          <note>
            Ett litet citat ur moderaternas motion visar att vi inte är helt
            överens om inriktningen i de här frågorna:
          </note>
          <note>
            "I en politiskt styrd ekonomi finns hela tiden skäl för de ansvariga
            att söka hålla priserna på populära varor på en konstlad nivå.
            Detta leder till en snedvriden konsumtion, slöseri med råvaror
            och stagnation i den tekniska utvecklingen. Utrymmet för maktfullkomlighet,
            påtryckningar, korruption och 'svarta'
          </note>
          <note>
            marknader ökar på bekostnad av ansvarsfullt ekonomiskt beteende.
            Marknadsekonomi innebär att gamla lösningar ständigt får vika
            för nya, som är bättre ägnade att tillfredsställa konsumenterna.
            Marknadsekonomi innebär ett kontinuerligt förnyelsearbete."
          </note>
          <note>
            Fru talman! Jag skulle vilja be Marietta de Porbaix-Lundin att
            förklara vad ni moderater menar med detta.
          </note>
          <note>
            En annan passus som också förvånar mig är denna: "Varje människa
            mår väl av att uppleva att hon kan välja fritt och själv bedöma
            och ta ansvar för sina beslut."
          </note>
          <note>
            Det är inte det fria valet som är det största problemet för många
            av oss, utan det handlar mer om den osäkerhet som många konsumenter
            känner när de konfronteras med varuhusens hyllmeter av tvättmedel,
            knäckebröd, rökta korvar och kattmat. Nog har vi ett fritt och
            stort utbud av allt konsumenten kan tänkas vilja ha.
          </note>
          <note>
            Men det är inte i första hand konsumenternas krav att det skall
            finnas ett så enormt utbud av allt. Därför kan den valfriheten
            sägs vara skenbar, eftersom den verkliga möjligheten att påverka
            utbudet är tämligen litet. För mig som socialdemokrat är detta
            en orättvisa som drabbar de svagaste konsumenterna. Görs ett felköp
            betyder det mer för dem än för de som har råd att rätta till sina
            misstag.
          </note>
          <note>
            Fru talman! Genom en stark konsumentpolitik kan klyftorna minska
            mellan skenbar och verklig frihet.
          </note>
          <note>
            Det tycker jag är bra konsumentpolitik. Med andra ord: Konsumentpolitiken
            är viktig för alla, men allra viktigast för de utsatta hushållen.
          </note>
          <note>
            Den enskilde konsumentens kunskap är också mycket viktig. Det
            kan och bör sägas många gånger.
          </note>
          <note>
            Den som har kunskap utnyttjar sina pengar på ett bättre sätt
            än den som saknar kunskap. Det är dyrt även inom det här området
            att sakna kunskap.
          </note>
          <note>
            Marknadsekonomin har många brister som konsumentpolitiken kan
            motverka.
          </note>
          <note>
            Konsumentpolitiska regler bidrar till en sund konkurrens på sunda
            villkor. Konsumentpolitiken är en viktig del av fördelningspolitiken,
            Marietta de Porbaix-Lundin, genom att den både kan stödja och
            underlätta för konsumenterna i förhållande till producenterna.
          </note>
          <note>
            De viktigaste aktörerna inom det här området är naturligtvis
            de enskilda konsumenterna. Som stöd behövs de frivilliga organisationerna.
            Dessa organisationer gör ett fantastiskt arbete. Jag vet inte
            om Marietta de Porbaix-Lundin är missledd, men vi har världens
            största konsumentorganisation här i Sverige genom konsumentkooperationen.
          </note>
          <note>
            Kommunernas ansvar är också mycket viktigt. På vissa håll fungerar
            det bra, på andra håll mindre bra.
          </note>
          <note>
            Där det inte fungerar måste det utvecklas framför allt med tanke
            på den arbetsbelastning som skuldsaneringslagen innebär. Konsumentvägledare
            med sina speciella kunskaper kan hjälpa och stödja dem som av
            olyckliga omständigheter har hamnat i svåra ekonomiska situationer.
          </note>
          <note>
            Statlig konsumentpolitik är en viktig förutsättning för att konsumentpolitiken
            skall bli en aktiv och viktig del bland alla andra politiska områden,
            vilket jag redan har pläderat för. I juni 1995 antogs konsumentpolitiska
            riktlinjer som är framåtsyftande.
          </note>
          <note>
            Konsumentpolitiken är också en viktig del av och ett komplement
            till näringspolitiken genom bl.a. miljömärkning och standardisering.
            Det bidrar i sin tur till att stärka konsumenternas långsiktiga
            behov och på så sätt stärks också industrins konkurrenskraft.
          </note>
          <note>
            Konsumentpolitiken är ett viktigt instrument i miljöpolitiken.
            Utredningen Konsumenterna och miljön, som just nu behandlas inom
            Regeringskansliet, tar upp många av de frågor som motionärerna
            tar upp. Därför kan motionärerna känna sig ganska förtröstansfulla
            inför det resultat som vi kommer att få ta del av framöver.
          </note>
          <note>
            Vår vision, dvs. den socialdemokratiska visionen, är att Sverige
            skall bli det första ekologiskt hållbara samhället i Europa. För
            detta måste vi bedriva ett aktivt arbete inom många områden där
            konsumentpolitiken kommer att få en framträdande roll.
          </note>
          <note>
            En offensiv konsumentpolitik kan därför underlätta för konsumenterna
            att bedöma miljökonsekvenserna av sitt agerande. Det kommer att
            innebära att vi får konsumtionsmönster som är så litet miljöbelastande
            som möjligt. Ett sätt att göra det lättare för oss konsumenter
            att leva miljövänligt är en bra miljömärkning.
          </note>
          <note>
            Regeringen håller för närvarande på att se över miljömärkningssystemet
            för att få mer och bättre miljömärkning. En väl fungerande miljömärkning
            är en bra garanti för oss konsumenter.
          </note>
          <note>
            Fler utredningar har gjorts som behandlar miljöpolitiken sett
            ur olika perspektiv. Det är ett bevis för att vi socialdemokrater
            tar miljöpolitiken på fullaste allvar. Konsumenterna och miljön
            är den utredning som berör just det område som vi debatterar i
            dag. Jag känner igen en del av argumenten från utredningen.
          </note>
          <note>
            De återfinns också i motionerna.
          </note>
          <note>
            Fru talman! Genom vårt medlemskap i EU har vår svenska konsumentverksamhet
            knutits samman med den som bedrivs på gemenskapsnivå. Tillfälle
            har skapats att påverka utvecklingen av konsumentpolitiken också
            i ett europeiskt perspektiv, samtidigt som vissa begränsningar
            när det gäller möjligheten till nationella avvikelser har uppkommit.
            Yvonne Ruwaida tog upp några exempel.
          </note>
          <note>
            Som den positiva person jag är ser jag de möjligheter som finns
            genom EU-medlemskapet. Dessutom vet jag att Sverige är mycket
            pådrivande inom konsumentpolitikens område i den pågående regeringskonferensen.
            Konsumentpolitiken måste ses som ett viktigt och självständigt
            politikområde, precis som t.ex. socialpolitik och miljöpolitik.
            Detta är Sveriges principiella ståndpunkt. Dessutom bör konsumentintresset
            på ett klarare sätt integreras i gemenskapspolitiken också på
            andra områden.
          </note>
          <note>
            TV-reklam riktad till barn är en fråga som Sverige ägnat mycket
            tid åt. Intresset för frågan har ökat avsevärt och chanserna att
            ett förbud mot otillbörlig reklam och barnreklam införs även på
            EU-nivå har blivit mycket större.
          </note>
          <note>
            Att konsumentpolitiken har fått ett eget kapitel i det utkast
            till fördrag som nu diskuteras är ett framsteg. Det är en bra
            bas för fortsatta förhandlingar, men det är inte tillräckligt
            långtgående. Under våren när frågan kommer att diskuteras vidare
            kommer Sverige att fortsätta sitt arbete med att få gehör för
            sina synpunkter.
          </note>
          <note>
            Fru talman! Detta tycker jag är mycket positivt.
          </note>
          <note>
            I reservation 7 tas frågan om indirekt reklam upp.
          </note>
          <note>
            Frågor som berör indirekt reklam av tobak och alkohol tas på
            största allvar. Regeringen kommer i maj att ta ställning till
            ett förslag om förbud mot indirekt tobaksreklam. Detta kommer
            att redovisas i en skrivelse till riksdagen. Det är kanske därför
            som Tanja
          </note>
          <note>
            Linderborg inte har kunnat finna det.
          </note>
          <note>
            På alkoholområdet har regeringen tillsatt en utredare som skall
            göra en översyn av bestämmelserna om marknadsföring av alkoholdrycker.
            Det kommer att läggas fram ett betänkande den 1 oktober. Mot den
            bakgrunden finner utskottet det inte särskilt angeläget att vidta
            ytterligare åtgärder i dagsläget. På dessa två områden borde reservanterna
            kunna känna sig nöjda.
          </note>
          <note>
            Produktsäkerhetsfrågorna är viktiga konsumentfrågor. Produktsäkerhetslagen
            syftar till att motverka att farliga varor och tjänster orsakar
            person- eller egendomsskador. Därför utvidgades produktsäkerhetslagens
            tillämpningsområde förra året till att omfatta även varor som
            tillhandahålls i offentlig verksamhet. Det krav som finns i reservation
            9, att även offentliga tjänster skall omfattas av produktsäkerhetslagen,
            avvisas eftersom de tjänster som avses täcks av speciallagstiftning.
            Här följer några exempel: Hälsooch sjukvårdslagen, socialtjänstlagen
            och skollagen.
          </note>
          <note>
            Kan Marietta de Pourbaix-Lundin ge mig några exempel på områden
            där dessa lagar inte fungerar?
          </note>
          <note>
            Till Tanja Linderborg innan hon nu rusar iväg från kammaren:
            Det är klart att konsumenterna skall ha makten över maten.
          </note>
          <note>
            Med anledning av vad jag nu har sagt yrkar jag bifall till utskottets
            hemställan och avslag på motionerna och reservationerna.
          </note>
          <note type="speaker">
            Anf. 64 MARIETTA DE POURBAIX-LUNDIN (m) replik:
          </note>
          <note>
            Fru talman! Det är ganska uppenbart att vi har en grundläggande
            olika syn på och tilltro till människors förmåga att själva ta
            ansvar och klara olika situationer.
          </note>
          <note>
            Vad Socialdemokraterna hela tiden ger uttryck för är en bristande
            tilltro till människors förmåga att ta ansvar i olika situationer.
            Därför har man lagar och olika offentliga institutioner som lägger
            livet till rätta för folk. Det jag talar om är faktiskt ett uttryck
            för någonting helt annat än detta. Vi kan bara lyssna på ordvalet.
            Jag sade att det är viktigt med konsumentfrågor. Andra har talat
            om att det är viktigt med konsumentpolitik. Det betyder att politiken
            skall lägga sig i allting, vilket vi moderater menar att politiken
            och politikerna inte skall göra.
          </note>
          <note>
            Vidare ondgör sig talaren över att det finns mycket att välja
            på. Är det inte en fördel för oss konsumenter? Om vi inte köper
            varorna, kommer inte handlarna att ta in varorna därför att de
            då kommer att stå på hyllorna och bli förstörda. Det är väl ganska
            självklart att det är bra att det finns mycket att välja på.
          </note>
          <note>
            Jag anser fortfarande inte att vi har speciellt många konsumentsammanslutningar
            som kommer underifrån. Jag tycker att vi fick detta ganska väl
            bekräftat när vi besökte Sveriges konsumentråd, där man sade att
            det i Sverige inte finns något utrymme för detta eftersom vi har
            en omfattande lagstiftning, ett konsumentverk och andra offentligt
            finansierade sammanslutningar som tar till vara konsumenternas
            intressen. Det är väldigt svårt att få till stånd någonting underifrån.
          </note>
          <note>
            När det gäller marknadsekonomi kontra monopol kan man exempelvis
            se på det forna Sovjet, där man har haft monopol på allt man har
            producerat. Man kan se bara på den miljöförstöring som man där
            har haft därför att man har haft monopol på olika saker.
          </note>
          <note type="speaker">
            Anf. 65 KARIN OLSSON (s) replik:
          </note>
          <note>
            Fru talman! Jag måste börja med att säga att det sista som Marietta
            de Pourbaix-Lundin sade var häpnadsväckande. Vi socialdemokrater
            tror på en aktiv konsumentpolitik. Det som Marietta de Pourbaix-
          </note>
          <note>
            Lundin tog upp var någonting helt annat. Förklara hellre det
            som står i den moderata motionen! Det tror jag för de flesta är
            mer intressant än de angrepp som
          </note>
          <note>
            Marietta de Pourbaix-Lundin ägnar sig åt.
          </note>
          <note>
            Som socialdemokrat tycker jag att konsumentfrågorna är ett viktigt
            område. Det är så viktigt att det skall finnas en aktiv konsumentpolitik
            i detta land.
          </note>
          <note>
            Konsumentkooperationen är ingen frivilligorganisation, säger
            Marietta de Pourbaix-Lundin, som skulle vara godtagbar för Moderaterna.
            Men för oss socialdemokrater är det en frivillig konsumentorganisation
            som fungerar alldeles utmärkt.
          </note>
          <note>
            Mängden av varor kan vi naturligtvis tvista om.
          </note>
          <note>
            Jag är inte säker på att någon konsument egentligen gynnas av
            att affärerna har mängder av gondoler med både katt- och hundmat.
            Man kan ju inte ta med sig katten för att köpa den rätta burken
            i affären. Mängden av varor är i alla fall inte det som övertygar
            mig om att vi inte skall ha en aktiv konsumentpolitik.
          </note>
          <note type="speaker">
            Anf. 66 MARIETTA DE POURBAIX-LUNDIN (m) replik:
          </note>
          <note>
            Fru talman! Jag skall ställa några motfrågor till
          </note>
          <note>
            Karin Olsson.
          </note>
          <note>
            Har det blivit så mycket bättre för konsumenterna efter alla
            dessa år med all lagstiftning och allt som vi har i Sverige? Är
            det något fel i att tro på de enskilda människornas förmåga? Är
            det inte detta vi måste göra? Varför skall vi då lägga livet till
            rätta genom att ingripa i varje situation? Även som konsument
            skall livet läggas till rätta av politiker. Har t.ex. de offentliga
            monopolen på olika områden gjort att utvecklingen har gått framåt?
            Är det inte när det väl blir konkurrens, när man låter andra aktörer
            komma in på marknaden, som det sker någonting? Om det bara finns
            offentliga monopol, t.ex. när det gäller vissa tjänster, och jag
            som konsument inte passar in i systemet, vad har jag då att välja
            på?
          </note>
          <note type="speaker">
            Anf. 67 KARIN OLSSON (s) replik:
          </note>
          <note>
            Fru talman! Jag skäms inte över svensk konsumentpolitik. I debatten
            i dag är vi många som hävdar att vi faktiskt vill utveckla och
            bevara vår konsumentpolitik sett från ett gemenskapsperspektiv.
          </note>
          <note>
            Jag kan inte förstå hur Marietta de Pourbaix-
          </note>
          <note>
            Lundin ens kan komma på tanken att vi inte tror på den enskilda
            konsumenten. Det är klart att vi tror på den enskilda människan.
            Vi tror på alla människors lika värde. Det är högst märkligt att
            denna fråga skall behöva diskuteras när vi diskuterar konsumentpolitik.
          </note>
          <note>
            Sedan tar Marietta de Pourbaix-Lundin upp de offentliga monopolen
            och frågor om de har utvecklat
          </note>
          <note>
            Sverige. Ja, inte tycker jag att jag kan se något land som är
            så förfärligt mycket bättre än Sverige när det gäller exempelvis
            hälso- och sjukvården. Jag tycker att det är ett alldeles utomordentligt
            bra exempel på att offentligt monopol faktiskt kan fungera bra.
            Jag tror inte att de privata verksamheternas uppbyggnad har lett
            till någon större förbättring för den enskilde konsumenten.
          </note>
          <note type="speaker">
            Anf. 68 YVONNE RUWAIDA (mp) replik:
          </note>
          <note>
            Fru talman! Det är bra att Karin Olsson är positiv och jobbar
            vidare med dessa frågor.
          </note>
          <note>
            Hänsynen till miljö och hälsa i konsumentpolitiken skall gå före
            den inre marknaden och den fria världshandeln, men så är det ju
            inte i dag. Men i och med viljan att gå med i EU och den övriga
            politik som man har fört kanske man förbisåg att det finns väldigt
            starka krafter som vill att man inte skall kunna ta hänsyn till
            miljö och hälsa i olika sammanhang. Detta är ett dilemma. Jag
            anser inte att man från svensk sida agerar så kraftfullt som man
            skulle kunna göra. Jag tycker ändå att Sverige i vissa frågor
            har varit pådrivande, men jag tror att man skulle kunna driva
            på ännu hårdare och mer konsekvent än vad man har gjort.
          </note>
          <note>
            När det gäller att påverka tog Karin Olsson upp frågan om TV-reklam.
            Det förefaller inte i dag som om den svenska linjen kommer att
            vinna, utan den förefaller faktiskt att falla. Det handlar om
            många olika frågor när det gäller miljö och konsumtion.
          </note>
          <note>
            Konsumtion går in på många olika områden precis som miljöfrågan
            går in på många olika områden. Det handlar också om skattepolitik,
            där vi har drivit frågan om att miljöförstöring skall prissättas
            så att vi får en mer hållbar konsumtion t.ex. Det handlar också
            om boendefrågor. Vi har t.ex. tidigare drivit att miljökonsekvensbeskrivningar
            skall göras inför olika politiska beslut.
          </note>
          <note>
            I och med att vi redan har drivit detta under en väldigt lång
            tid är det ingen nyhet. Även om vi nu har en utredning som heter
            Miljö och konsumtion innebär inte det att dessa frågor uppkom
            enbart genom den utredningen. De är gamla. Vi tycker att regeringen
            inte har agerat så snabbt som den har kunnat göra.
          </note>
          <note>
            Det är ett enkelt beslut att fatta att vi skall ha miljökonsekvensbeskrivningar
            av varje beslut som fattas i riksdagen. Det behöver inte ta flera
            år att komma fram till det.
          </note>
          <note type="speaker">
            Anf. 69 KARIN OLSSON (s) replik:
          </note>
          <note>
            Fru talman! Jag känner mig mer positiv än vad
          </note>
          <note>
            Miljöpartiet gör i dessa frågor. Jag vet att Sverige arbetar
            väldigt aktivt för att driva på just inom det område som Yvonne
            Ruwaida berörde, dvs. TV-
          </note>
          <note>
            reklam riktad till barn. Jag hoppas att Yvonne Ruwaida har fel,
            eftersom jag är väldigt besjälad av tanken att Sverige skall vinna
            gehör i den frågan. Jag tror mycket på Sveriges möjligheter.
          </note>
          <note>
            Den utredning som heter Konsumenterna och miljön bereds nu i
            Regeringskansliet. Den innehåller långtgående krav. Jag ser med
            stor spänning fram mot resultatet av det arbetet. Då kanske det
            kommer att finnas anledning att igen diskutera dessa frågor.
          </note>
          <note type="speaker">
            Anf. 70 YVONNE RUWAIDA (mp) replik:
          </note>
          <note>
            Herr talman! När det gäller TV-reklam riktad till barn konstateras
            i det pm som vi fått i utskottet att möjligheterna att få igenom
            direktivet är ganska små.
          </note>
          <note>
            Det har även konstaterats i olika artiklar som jag har hittat
            på detta område. Jag förstår faktiskt inte var
          </note>
          <note>
            Karin Olsson får sitt hopp ifrån.
          </note>
          <note>
            Man skall ju alltid vara positiv. Min livsinställning är att
            man skall gå vidare och tro på någonting. Men när det gäller konsumentens
            situation ser vi bakslag efter bakslag. Jag förstår inte hur man
            kan vara så positiv som Karin Olsson och litet grand blunda för
            de problem som finns.
          </note>
          <note>
            Jag anser att Sverige har agerat i konsumentfrågor, men inte
            tillräckligt effektivt och starkt.
          </note>
          <note type="speaker">
            Anf. 71 KARIN OLSSON (s) replik:
          </note>
          <note>
            Herr talman! Jag ser Yvonne Ruwaidas inlägg som litet defensivt.
            Yvonne Ruwaida säger att det inte händer någonting och att vi
            ingenting kan göra. Ändå kräver Yvonne Ruwaida att vi skall jobba
            mycket mer.
          </note>
          <note>
            Jag har en stark förtröstan till vad som pågår på den konsumentpolitiska
            arenan inom EU tack vare att
          </note>
          <note>
            Sverige är en väldigt aktiv aktör där.
          </note>
          <note type="speaker">
            Anf. 72 CARINA HÄGG (s):
          </note>
          <note>
            Herr talman! Jag skall ta upp frågan om miljömärkning. Det engagerar
            väldigt många,inte minst skvinnorna i mitt hemlän Jönköpings län.
          </note>
          <note>
            I november 1993 publicerade Naturvårdsverket i sin rapport en
            attitydsundersökning, Konsumenterna och miljömärkningarna. Undersökningen
            gjordes som ett elevarbete vid Handelshögskolan och finansierades
            av verket. Ett av syftena med undersökningen, som gjordes med
            hjälp av en enkät, var att beskriva vilka kunskaper konsumenterna
            har om miljömärkningar.
          </note>
          <note>
            Undersökningen omfattade de vanligaste miljösymbolerna och vissa
            andra symboler som inte i vanlig mening är miljömärkningar, såsom
            pandan och det gröna nyckelhålet.
          </note>
          <note>
            I sammanfattningen av undersökningen sägs bl.a.
          </note>
          <note>
            följande: För det första vill vi beskriva vad människor vet om
            miljömärkningar. De flesta människor anser sig ha fått för litet
            information om miljömärkta varor.
          </note>
          <note>
            Intressant är att notera att man med ökade inkomster anser sig
            ha fått allt mindre information. Män anser sig dessutom i högre
            grad än kvinnor vara dåligt informerade. Det mest slående här
            är annars att den symbol som människor i störst utsträckning känner
            igen och dessutom har störst förtroende för inte är miljömärkning
            i vanlig mening. Det handlar om
          </note>
          <note>
            Världsnaturfondens panda.
          </note>
          <note>
            I en uppsats från Marknadsakademin vid Stockholms universitet
            har två civilekonomer presenterat resultat av en undersökning
            om konsumenternas uppfattning av miljömärkningar. I den studien
            konstateras det att konsumenterna, producenterna och handlarna
            vill ha ett enhetligare system. I dag är det för många olika miljösymboler,
            och organisationerna bakom har misslyckats med att informera allmänheten
            om vad märkena egentligen står för. Konsumenter och andra vet
            inte vilka som står bakom respektive miljösymbol, vilka miljökriterier
            de grundas på och vem som har kontrollansvaret.
          </note>
          <note>
            Miljömärkning är ett styrmedel som bygger på frivilligt åtagande,
            och det förekommer i flera varianter. Vi har den stiliserade svanen,
            som är en samnordisk märkningssymbol som tagits fram av Nordiska
            ministerrådet. Kriterierna för den märkningen skall vara lika
            i de nordiska länderna, och systemet skall fungera som ett samnordiskt
            miljömärkningssystem.
          </note>
          <note>
            Svanen finns inte på livsmedel.
          </note>
          <note>
            Vi har falken. Naturskyddsföreningen driver tillsammans med ICA,
            Dagab och Konsum Bra miljövalsmärkning. Kriterierna fastställs
            av SNF och finns bl.a. för diskmedel, tvättmedel, batterier, schampo
            samt även persontransporter. Denna symbol finns inte heller på
            livsmedel.
          </note>
          <note>
            Krav-märket finns på livsmedel som tagits fram av
          </note>
          <note>
            Kontrollföreningen för alternativ odling. Den innebär bl.a. att
            konstgödsel och bekämpningsmedel inte används i produktionen.
            Butiker som säljer Kravmärkta livsmedel i lösvikt har blivit auktoriserade
            av
          </note>
          <note>
            Krav och kontrolleras regelbundet av föreningens inspektörer.
            Dessutom genomgår butikspersonalen en kort utbildning av vad ekologisk
            odling innebär. På senare år har också Krav-märkt kött kommit
            ut på marknaden.
          </note>
          <note>
            Sedan finns EU-blomman. År 1993 trädde EG:s miljömärkningsförordning
            i kraft. Syftet är att skapa ett system för miljömärkning av produkter
            och stimulera tillverkning av och efterfrågan på de produkter
            som minst beslastar miljön. Systemet är frivilligt, och nationella
            märkningar får finnas parallellt.
          </note>
          <note>
            En annan typ av miljömärkning är företagens egen märkning. Floran
            av sådana mer eller mindre miljöprofilerade varumärken blir allt
            större och utgör ett argument i konkurrensen om allt mer miljömedvetna
            kunder.
          </note>
          <note>
            Änglamarksmärket finns på Kooperativa förbundets serie av produkter
            som säljs med argumentet att de är miljövänliga. ICA:s Sunda-sortiment
            är en motsvarighet till KF:s Änglamarkssortiment. Skona är
          </note>
          <note>
            ICA:s varumärke för tvätt- och rengöringsmedel.
          </note>
          <note>
            Det finns dessutom märken på varor som inte är direkta miljösymboler.
            Exempel på sådana märken är, som jag nämnde förut, pandan. Det
            betyder att en del av priset av produkten i stället går till utrotningshotade
            djur och växter.
          </note>
          <note>
            Vi har utländska märkningar som letar sig in i
          </note>
          <note>
            Sverige, även om de inte gäller här, som den Gröne
          </note>
          <note>
            Punkt. Vi har returpilar och gröna nyckelhål.
          </note>
          <note>
            En annan typ av märkning är miljödeklarationer där produkternas
            miljöpåverkande egenskaper redovisas utförligt var för sig. Miljödeklarationer
            är i första hand tänkta för stora kompetenta uppköpare hos företag,
            kommuner, m.fl.
          </note>
          <note>
            Vi har också Eko-natural. Denna miljösymbol ser man allt oftare
            i butikerna, men inte på alla naturfärgade kläder. Alla är inte
            heller miljövänliga. En miljömärkning behövs på kläder. Bomull
            är världens mest besprutade gröda. Ett bomullsfält kan besprutas
            upp till 40 gånger på en säsong. För att få fram ett kilo ren
            bomull går det åt 60 gram kemikalier.
          </note>
          <note>
            Även industrin och tjänstesektorn har börjat integrera miljötänkandet
            i sina produkter och tjänster. Ofta används numera miljöprogramhandlingar
            som försäljningsargument. Många banker kräver vid långivningen
            till industrin och företag att dessa har en miljöplan med och/eller
            ett miljöprogram.
          </note>
          <note>
            Den internationella beteckningen ISO 1401 garanterar företagens
            produkters och tjänsters goda miljöval.
          </note>
          <note>
            Herr talman! Jag har inte nämnt alla märkningar som finns. Men
            min uppräkning här visar att det inte är lätt att vara konsument.
            Det behövs mer information om miljömärkning. Konsumenterna skall
            ha möjlighet att veta vilka som står bakom respektive miljösymbol,
            vilka miljökriterier de grundas på och vem som har kontrollansvaret,
            och ett mer enhetligt och överblickbart miljömärkningssystem för
            att konsumenten bättre skall kunna driva på mot en ökad miljöanpassning.
            I dag riskerar miljömärkningen att i stället leda till förvirring
            för den konsument som försöker leta sig fram mellan butikshyllorna.
          </note>
          <note>
            Herr talman! Jag ställer mig bakom Karin Olssons anförande tidigare.
            Det visar mycket väl på vilket sätt och med vilket allvar vi jobbar
            med konsumentfrågorna. Men jag vill också understryka vikten av
            att fortsätta att uppgradera den viktiga konsumentpolitiken. Jag
            ser fram mot höstens proposition och hoppas på ett tydligare miljömärkningssystem.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §)
          </note>
          <note>
            11 § Ändrade regler för filialetablering samt vissa insättningsgarantier
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU22
          </note>
          <note>
            Ändrade regler för filialetablering samt vissa insättningsgarantier
            (prop. 1996/97:72)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 13 §.)
          </note>
          <note>
            12 § Vissa bank- och försäkringsfrågor
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU18
          </note>
          <note>
            Vissa bank- och försäkringsfrågor
          </note>
          <note type="speaker">
            Anf. 73 SONJA REMBO (m):
          </note>
          <note>
            Herr talman! Som kammaren känner till bereds bank- och försäkringsfrågor
            numera av finansutskottet. I detta betänkande behandlas motioner
            från den allmänna motionstiden.
          </note>
          <note>
            Då det gäller en del bankfrågor har vi moderater endast gjort
            en markering i form av en motivreservation angående konkurrensen
            inom banksektorn. Vi vill understyrka att det är olämpligt att
            staten på en och samma gång är ägare av företag som är verksamma
            på finansmarknaden och ansvarig för lagstiftning och tillsyn av
            samma företag. De dubbla rollerna skapar målkonflikter och oklara
            ansvarsförhållanden.
          </note>
          <note>
            Vi vill också understryka att ett högt hushållssparande är nödvändigt
            för att skapa ett fritt och enskilt ägande. Det måste finnas stabila
            spelregler och ett skattesystem som gör det fördelaktigt och lönsamt
            att spara.
          </note>
          <note>
            Dessa frågor har ingående diskuterats i andra sammanhang, och
            riksdagen har redan givit regeringen i uppdrag att följa utvecklingen
            av ett vidgat ägande av banker och att senast efter två år lämna
            en redovisning till riksdagen om erfarenheterna. Därför skall
            jag inte fördjupa mig i dem här.
          </note>
          <note>
            Jag skall i stället uppehålla mig vid den för Moderaterna, Miljöpartiet,
            Kristdemokraterna och Folkpartiet gemensamma reservationen 7 om
            kollektiva sakförsäkringar, enkannerligen de kollektiva hemförsäkringar,
            obligatoriska eller med reservationsrätt, som tecknas av fackliga
            organisationer.
          </note>
          <note>
            Detta är inte någon ny debatt. Den har pågått mer eller mindre
            kontinuerligt sedan jag tillsammans med centerpartisten Britta
            Hammarbacken väckte en motion i januari 1984. Den byggde på våra
            gemensamma erfarenheter från dåvarande Försäkringsinspektionen
            och stöddes av en reservation från samtliga borgerliga partier
            som då fanns i riksdagen - Centerpartiet, Moderaterna och Folkpartiet.
            Den linjen har dessa partier följt konsekvent under åren och kommer,
            efter vad jag har förstått, att göra så också i dag. Kristdemokraterna
            och Miljöpartiet har också anslutit sig. Kvar på barrikaderna
            för facklig och politisk övermakt och förmynderi står Socialdemokraterna
            och Vänsterpartiet, föga oväntat.
          </note>
          <note>
            Innan jag går vidare vill jag klart deklarera att det inte finns
            någon anledning att ta avstånd från kollektiva försäkringar generellt.
            Tvärtom kan kollektiva försäkringar många gånger erbjuda goda
            försäkringslösningar. Personförsäkringar vållar inte heller några
            generella problem beroende på att ersättning kan utbetalas från
            varje försäkring. Där handlar det oftare om hur mycket av löneutrymmet
            som skall intecknas av försäkringar, således en helt annan frågeställning
            än den som uppstår då mycket stora kollektiv tvångsansluter samtliga
            medlemmar till enhetliga sakförsäkringar.
          </note>
          <note>
            Protesterna mot de obligatoriska hemförsäkringarna har varit
            legio från första början. Jag skall inte uppehålla mig vid alla
            de turer som har varit och alla de invändningar och betänkligheter
            som har framförts av statliga myndigheter, domstolar och enskilda
            utan fokusera på två kärnfrågor, nämligen marknadssituationen
            och den enskilda fackföreningsmedlemmens rättslöshet och utsatthet.
          </note>
          <note>
            Protesterna mot de första obligatoriska försäkringarna ledde
            till en snabbutredning av Försäkringsverksamhetskommittén. Den
            resulterade så småningom i ett uttalande från regeringen att det
            inte fanns några generella hinder mot gruppsakförsäkring med reservationsrätt,
            dvs. negativ avtalsbindning.
          </note>
          <note>
            Marknadsdomstolen hade i en rad fall på talan av
          </note>
          <note>
            Konsumentombudsmannen genomgående stämplat former av negativ
            avtalsbildning som otillbörlig enligt marknadsföringslagen. Också
            i fråga om de kollektiva hemförsäkringarna fann KO att den negativa
            avtalsbindningen inte kunde godtas, vilket ledde till en överenskommelse
            mellan KO och Folksam om att marknadsföringen av kollektiv hemförsäkring
            genom negativ avtalsbindning inte skulle förekomma. Enligt dåvarande
            Konsumentombudsmannen, Laila Freivalds, ansåg Konsumentverket
            att den anslutningsmetod Folksam använt sig av inte var tillåten
            från ett företag gentemot en enskild konsument, och hon uttalade
            sin glädje över att Folksam upphörde med den metoden. Däremot
            ansåg hon sig inte kunna lägga sig i hur enskilda förbund går
            till väga med försäkringen.
          </note>
          <note>
            Därmed pekade Laila Freivalds på det anmärkningsvärda förhållandet
            att det som är förbjudet för ett företag gentemot en kund är tillåtet
            för en facklig organisation gentemot en medlem. Men till skillnad
            från kunden kan medlemmen inte byta leverantör.
          </note>
          <note>
            En tungt bärande anledning till KO:s agerande var risken för
            dubbelförsäkring. Denna risk stod också i fokus för Försäkringsinspektionen
            och Näringsfrihetsombudsmannen.
          </note>
          <note>
            NO ansåg att en ovillkorlig förutsättning för att godta anslutningsformen
            med reservationsrätt var att ett regelrätt upphandlingsförfarande
            tillämpades som innebar konkurrens mellan försäkringsbolagen på
            lika villkor. NO framhöll vidare att garantier måste skapas för
            att den som reserverar sig inte heller belastas av kostnader för
            gruppförsäkringen. Några undantag från denna princip borde inte
            kunna göras.
          </note>
          <note>
            Regeringen hade i samband med sitt uttalande utgått från att
            berörda myndigheter skulle bevaka utvecklingen i konkurrenshänseende
            och vid behov vidta lämpliga åtgärder. NO försökte men kunde konstatera
            dels att något upphandlingsförfarande inte hade tillämpats, dels
            att två av de fackliga organisationer som hade tillfrågats över
            huvud taget inte ville medverka till en utredning om de faktiska
            förhållandena och att NO därför svårligen kunde fullfölja regeringens
            uppdrag.
          </note>
          <note>
            Tidigare socialdemokratiska regeringar har totalt nonchalerat
            dessa tungt vägande argument från de tre myndigheterna liksom
            Datainspektionens invändningar i fråga om samkörning av dataregister.
          </note>
          <note>
            Den borgerliga regeringen utarbetade i Justitiedepartementet
            underlag till en ny försäkringsavtalslag.
          </note>
          <note>
            Bl.a. föreslogs att det skall krävas anmälan från den enskilde
            för att bli ansluten till en gruppskadeförsäkring. Näringsdepartementet
            påbörjade en översyn i anslutning till den nya konkurrenslagen.
          </note>
          <note>
            Efter regeringsskiftet har ingenting hänt. Riksdagen väntar fortfarande
            på propositionen om en ny försäkringsavtalslag liksom på propositionen
            om en ny försäkringsrörelselag. Och vänta får vi.
          </note>
          <note>
            De som inte har väntat är däremot LO och
          </note>
          <note>
            Folksam. LO har med Folksam träffat avtal som omfattar samtliga
            LO-förbunds medlemmar. Något upphandlingsförfarande har inte skett
            heller denna gång.
          </note>
          <note>
            Det har inte hjälpt att riksdagen har uttalat att detta är önskvärt,
            och det kommer uppenbarligen inte att hjälpa att också finansutskottet
            nu uttalar samma sak.
          </note>
          <note>
            Att det nu inte längre handlar om en risk för konkurrenssnedvridning
            utan om en faktisk konkurrenssnedvridning framstår klart när man
            beaktar att LO-
          </note>
          <note>
            förbunden har drygt två miljoner medlemmar. Totalt beräknas redan
            minst 1,1 miljoner arbetstagare vara kollektivt hemförsäkrade
            i Folksam. Då har jag inte räknat in Kommunals 660 000 relativt
            nytillkomna medlemmar av vilka ett par hundra tusen kan ha varit
            försäkrade redan tidigare. Folksams marknadsandel när systemet
            är fullt utbyggt har uppskattats till någonstans mellan 50 % och
            60 %.
          </note>
          <note>
            Enligt LO:s egen tidning Fackjournalen är det endast 5 av LO:s
            ca 20 förbund som saknar hemförsäkring eller beslut om hemförsäkring.
            Av dessa är 13
          </note>
          <note>
            med obligatorisk anslutning vartill kommer ett antal lokala avtal
            inom Metall. Också en del TCO-förbund har kollektiva hemförsäkringar,
            men såvitt jag i dag vet är dessa genomgående med reservationsrätt.
          </note>
          <note>
            Det är således en mycket stor del av de svenska hushållen som
            har minst en hemförsäkring. Att det föreligger en påtaglig risk
            för dubbelförsäkring och trippelförsäkring är uppenbart.
          </note>
          <note>
            De myndigheter som har att bevaka konsumentintressena och verka
            för en sund utveckling på försäkringsområdet sitter med bakbundna
            händer. De kan bara ingripa mot företag. Fackliga organisationer
            betraktas inte som företag enligt gällande lag. Att de så uppenbart
            är involverade i affärsverksamhet som i det här fallet räknas
            inte. Därför kan medlemmar tvingas betala för en produkt som de
            inte vill ha. Därför kan ett försäkringsbolag utveckla en monopolliknande
            position på ett område som är så viktigt för enskilda konsumenter.
            På detta tjänar ingen.
          </note>
          <note>
            Finansinspektionen, som har till uppgift att utöva tillsyn över
            finansmarknaden och det enskilda försäkringsväsendet och verka
            för ett gott konsumentskydd, har flera gånger uttalat sig i frågan.
            Nu har inspektionen till den 24 mars begärt besked från Folksam
            hur bolaget avser att informera försäkringstagarna om risken för
            dubbelförsäkring. Innebörden av detta är att
          </note>
          <note>
            Finansinspektionen uppmanar Folksam att informera sina försäkringstagare
            att de bara behöver en hemförsäkring och följaktligen bör säga
            upp de försäkringar som inte är tecknade i Folksam, eftersom de
            är förhindrade att säga upp sin försäkring i Folksam. Om de till
            äventyrs skulle vilja säga upp sin Folksamförsäkring måste de
            nämligen i alla fall räkna med att betala denna försäkring, eftersom
            deras fackliga organisationer har bestämt det. Så hur de än vänder
            sig får
          </note>
          <note>
            Folksam sina pengar. Till saken hör att det enligt avtalet mellan
            Folksam och LO är facket som skall stå för informationen. Situationen
            är bisarr.
          </note>
          <note>
            Hur kan då LO försätta sina medlemmar i en sådan situation? Hur
            kan Socialdemokraterna och
          </note>
          <note>
            Vänsterpartiet försvara den här situationen? Svaret finns kanske
            i det yttrande som en socialdemokratisk riksdagsledamot en gång
            undslapp sig: "Eftersom LO
          </note>
          <note>
            äger Folksam, är det inte så konstigt att de vill försäkra sina
            medlemmar där." Ja, det är nog så många uppfattar situationen.
          </note>
          <note>
            Folksam styrs av LO, TCO, Riksbyggen, HSB,
          </note>
          <note>
            Konsumentkooperationen och OK. Det är således en gedigen representation
            av socialdemokratiska organisationer som sammanlagt representerar
            6,5 miljoner svenskar. Eftersom Folksam är ett ömsesidigt försäkringsbolag
            föreligger däremot inte ett direkt ägande.
          </note>
          <note>
            Men att här föreligger en mycket stark intressegemenskap kan
            knappast motsägas. Den framgick mycket tydligt i den programförklaring
            som den då nyvalde ordföranden i LO och tillika nyvalde ordföranden
            i
          </note>
          <note>
            Folksam, Stig Malm, på sin tid gav med anledning av kritiken
            mot de första obligatoriska hemförsäkringarna. Han deklarerade
            då: "Det är endast utifrån ett starkt Folksam som vi kan gå vidare
            och diskutera utvecklingen av olika försäkringar."
          </note>
          <note>
            Att detta är LO:s ambition bekräftas också av vad som hände då
            PTK och LO förhandlade om en gemensam kollektiv fritidsförsäkring
            som skulle finansieras med medel ur trygghetsfonden. Förhandlingarna
            sprack eftersom det visade sig omöjligt att få LO att gå med på
            kravet att gå ut till flera olika försäkringsbolag för att i konkurrens
            få de förmånligaste villkoren.
          </note>
          <note>
            Nej, varför krångla med upphandling och konkurrens mellan olika
            bolag när man enkelt och behändigt kan teckna avtal med sig själv?
            Nu är det Bertil Jonsson som i egenskap av LO-ordförande och ordförande
            i Folksam tecknar avtal med sig själv. Det gagnar ju den s.k.
            rörelsens maktambitioner.
          </note>
          <note>
            Den enskilda medlemmen är satt under förmyndare. Många har protesterat
            med fötterna och lämnat facket. Enligt en uppgift i LO-tidningen
            har drygt
          </note>
          <note>
            2 000 lämnat enbart Kommunal. En del förbund, t.ex.
          </note>
          <note>
            SEKO, Metall och Industri, lyssnade på sina medlemmar och avstod
            från den obligatoriska försäkringen, vilket dock inte hindrar
            att lokala avtal om obligatorisk försäkring har träffats också
            inom dessa förbund.
          </note>
          <note>
            Kommunal hör till de förbund som tvångsanslutit samtliga till
            en hemförsäkring i Folksam. En medlemsomröstning före beslutet
            visade att endast 32 %
          </note>
          <note>
            ville ha en sådan försäkring. 61 % hade tackat nej och
          </note>
          <note>
            7 % visste inte.
          </note>
          <note>
            Kommunals medlemmar tog saken i egna händer, med framgång. 85
            000 medlemmar begärde en extra stämma som sträckte sig så långt
            som att gå med på ännu en medlemsomröstning. Nu är kampanjen igång
            och det är beklämmande att se vilken typ av information, om det
            nu kan kallas så, som Kommunal ger.
          </note>
          <note>
            Den kan vi alla bl.a. studera på Text-TV, kanal 4.
          </note>
          <note>
            Frågan till medlemmarna lyder: "Skall vi behålla
          </note>
          <note>
            Kommunals hemförsäkring? Ja betyder att hemförsäkringen fortsätter
            som en förmån som ingår i medlemsavgiften. Nej betyder att hemförsäkringen
            upphör från den 1 januari 1998."
          </note>
          <note>
            Detta är direkt missvisande. Frågan handlar ju inte alls om medlemmarna
            vill behålla hemförsäkringen eller ej. Frågan handlar om huruvida
            medlemmarna vill ha en tvångsanslutning till försäkringen eller
            en frivillig.
          </note>
          <note>
            Herr talman! Det går inte att ha en sådan här ordning i en demokratisk
            rättsstat.
          </note>
          <note>
            Vi motionärer vill därför:
          </note>
          <note>
            - att kollektiv sakförsäkring endast skall få tecknas med den
            individuelle försäkringstagarens aktiva samtycke,
          </note>
          <note>
            - att det inte skall vara tillåtet att direkt eller indirekt
            ta ut avgifter eller kostnader för kollektiva sakförsäkringar
            från personer som inte aktivt anslutit sig till försäkringen,
          </note>
          <note>
            - att upphandling skall ske i fri konkurrens på lika villkor
            och att ny upphandling skall göras vart tredje år,
          </note>
          <note>
            - att det annars lagstadgade konsumentskyddet och skyddet mot
            oskälig konkurrens också skall gälla kollektiva sakförsäkringar.
          </note>
          <note>
            Socialdemokraterna och Vänsterpartiet slår vakt om de fackliga
            organisationernas maktanspråk och socialdemokratins eget försäkringsbolag.
            Vi reservanter värnar den fria konkurrensen och slår vakt om enskilda
            medborgares rätt att bestämma i sina egna angelägenheter.
          </note>
          <note>
            Herr talman! Jag yrkar bifall till reservation 7.
          </note>
          <note type="speaker">
            Anf. 74 KARIN PILSÄTER (fp):
          </note>
          <note>
            Herr talman! Sverige behöver fler företag, fler företagare och
            fler jobb. Det är den absolut viktigaste utmaningen för oss politiker.
            En väl fungerande konkurrens är en viktig del i att skapa ett
            sådant klimat där vi får fler företag och fler jobb. Vi har många
            sektorer med bristande konkurrens och bristande effektivitet.
            Det ger dyrare och sämre produkter och färre jobb. Vi behöver
            färre konkurrensbegränsningar och bättre konsumentskydd.
          </note>
          <note>
            Det här betänkandet handlar om bank- och finansmarknaden. Vi
            tror att det vore till fördel för effektivitet, konkurrens, konsumentmakt
            och jobb om det fanns fler aktörer på bank- och finansmarknaden.
          </note>
          <note>
            Vi tror att det är bra att staten har en roll som lagstiftare
            och kontrollör av regelverket. Därför bör inte staten också vara
            aktör på marknaden. En sådan dubbelroll är ytterst olämplig.
          </note>
          <note>
            Vi vill alltså inte öka konkurrensen inom banksektorn genom att
            vidga statens ägande. Tvärtom, vi vill minska statens inblandning
            när det gäller att driva verksamhet. Eftersom riksdagen, som har
            påpekats här, redan har givit regeringen i uppdrag att följa utvecklingen,
            tycker vi inte att man i dag behöver ta något nytt steg eller
            fatta något nytt beslut. Men vi vill ta avstånd från de idéer
            som handlar om att staten ytterligare skall gå in som en aktiv
            aktör.
          </note>
          <note>
            Herr talman! Vi behöver alltså färre konkurrensbegränsningar
            och bättre konsumentskydd. Monopoltendenser skall alltid angripas
            var de än uppstår. Men tyvärr är det en sektor som håller på att
            bli mer och mer monopoliserad, och det gäller de här kollektivt
            tecknade sakförsäkringarna. De upphandlas inte i konkurrens. De
            ger inte enskilda människor valmöjlighet. Risken för dubbelförsäkring
            är stor.
          </note>
          <note>
            När nu kanske 1½-2 miljoner LO-medlemmar finns i systemet blir
            man en väldigt stor aktör på marknaden. När försäkringarna inte
            skall kosta något extra för den enskilde kan den enskilde i praktiken
            inte heller avstå från försäkringen och slippa betala. I
          </note>
          <note>
            praktiken betalar man. Man får också betala för två personer
            även om man bara behöver en försäkring.
          </note>
          <note>
            För oss liberaler är det beklämmande att se hur man beskär den
            enskilda människans rätt att besluta och hur man beskär den enskilda
            människans rätt till skydd och kontroll över sitt privatliv. Vi
            tilltror människor förmågan att bäst veta vad man själv behöver
            och vill ha. Det finns uppenbarligen de som har en stark misstro
            mot det. Det finns de som vill blockera en utveckling där människor
            skall få ta ett större ansvar och slå sönder en ändå hyggligt
            fungerande konkurrens.
          </note>
          <note>
            Den här misstron mot den enskilde leder till att konsumentskyddet
            begränsas. Det är en väldigt underlig paradox. Som Sonja Rembo
            tidigare redogjorde för har man som föreningsmedlem inte alls
            samma skydd som en riktig försäkringstagare och konsument.
          </note>
          <note>
            Herr talman! Jag vill verkligen poängtera att Folkpartiets kritik
            mot de kollektiva sakförsäkringarna inte handlar om någon negativ
            inställning till fackföreningarna som sådana eller till det viktiga
            arbete som man gör när det gäller att tillvarata medlemmarnas
            intresse på jobbet i arbetslivet.
          </note>
          <note>
            Men det här handlar inte om det. Det här handlar om att ge sig
            in på andra domäner, med andra metoder. Jag tror personligen att
            fackföreningsrörelsen i längden bara förlorar på att ge sig på
            sådant här arbete i stället för att koncentrera sig på att bli
            bra på det som gör att människor faktiskt har anledning att söka
            sig dit som medlemmar. Vi ser att det förekommer stora konflikter
            inom förbunden. Det måste man lösa själv. Men jag tror inte att
            ytterligare sådana här sidospår är något bra sätt att lösa de
            konflikterna på.
          </note>
          <note>
            Sonja Rembo har mycket noggrant gått igenom argumenten och sakförhållandena.
            Jag ser ingen anledning att förlänga debatten. Av de skäl som
            här är redovisade anser vi från Folkpartiets sida att regeringen
            borde lägga fram förslag om skärpning av konkurrenslag och marknadslagstiftning,
            så att sådana här kollektiva sakförsäkringar inte kan undandras
            konsumentskydd och skydd mot oskälig konkurrens.
          </note>
          <note>
            Herr talman! Jag yrkar bifall till reservation nr 7.
          </note>
          <note type="speaker">
            Anf. 75 LARS BÄCKSTRÖM (v):
          </note>
          <note>
            Herr talman! Jag skall kommentera Vänsterpartiets reservationer
            vid det här betänkandet. Jag skall börja med reservation 1 under
            mom. 1 om bankkrisens konsekvenser.
          </note>
          <note>
            Herr talman! När jag var liten såg jag Sparbankens filmer, där
            man satte in hasselnötter på banken och garanterat fick tillbaka
            fler hasselnötter. Man sade
          </note>
          <note>
            "säkert som pengar på banken".
          </note>
          <note>
            Hur var det under 80-talet? Minns ni här i kammaren den här texten
            i en sång av Tomas Ledin: Ja, ja, ja, du kan lita på mig. Jag
            vet vad jag gör. Jag är inte bankdirektör.
          </note>
          <note>
            Då kunde man inte lita på bankerna. Staten fick gå in och trygga
            det finansiella systemet för att rädda
          </note>
          <note>
            Sveriges företagsamhet. Det gjordes oerhörda förluster: år 1992
            var det 75 miljarder, år 1993 var det 50
          </note>
          <note>
            miljarder och 1994 var det 15 miljarder i kreditförluster. Staten
            fick gå in med oerhörda mängder pengar.
          </note>
          <note>
            Vi vet att det till stor del var fråga om oskicklighet. Man visste
            inte vad man gjorde. Men det var i många fall också fråga om medvetna
            brottsliga handlingar, kanske inte direkt från bankernas sida,
            men från personer som utnyttjade en vårdslös kreditgivning. Hur
            många har blivit ställda till ansvar och fällda? Ingen alls. Därför
            finns det ett behov av åtgärder.
          </note>
          <note>
            Utskottet säger att man har sett det behovet och tillsatt en
            kommission. Man arbetar. Ja, det är bra.
          </note>
          <note>
            Men, herr talman, när jag går in på restaurang kan jag göra på
            två sätt. Jag kan sätta mig vid ett bord och vänta på att kocken
            säkert skall laga till något gott åt mig, och det kommer säkert
            förr eller senare att ske.
          </note>
          <note>
            En annan metod är att sätta sig vid bordet, kalla på kyparen
            och beställa det som man önskar.
          </note>
          <note>
            Vad vi vill göra under mom. 1 är att parlamentet skall vara mer
            aktivt och säga: Behovet av nya lagar behöver inte bara utredas.
            Vi vet att det behövs nya lagar, eftersom ingen ställdes till
            ansvar för det som hände under den tid när man spelade Monopol
            med riktiga pengar och spekulerade bort våra gemensamma tillgångar.
            Eftersom ingen har ställts till ansvar för det, vet vi att det
            är ett skyndsamt behov av nya och hårdare lagar.
          </note>
          <note>
            Arne Kjörnsberg! Jag tror att Arne Kjörnsberg anser detsamma
            som jag. Jag tror att Arne Kjörnsberg anser att det behövs skarpare
            lagar. Men Arne
          </note>
          <note>
            Kjörnsberg vill inte säga detta. Det förvånar mig att man inte
            vågar säga det som vi alla borde veta.
          </note>
          <note>
            Vi pekar i reservationen vidare på att det behövs en vitbok där
            man talar om hur medel som satsades kan återvinnas. Utskottet
            säger att det har skrivits mycket om detta, och det görs på s.
            4 i betänkandet en lång uppräkning av rapporter som har utarbetats.
          </note>
          <note>
            Men, Arne Kjörnsberg, finns det bland dessa någon lättillgänglig
            redovisning för våra uppdragsgivare, de svenska väljarna och skattebetalarna?
            Vilket av alla dessa dokument fyller den funktionen? Det är det
            som vi efterlyser i reservation 1.
          </note>
          <note>
            Jag vet att denna reservation kommer att bli avslagen i dag,
            och eftersom jag vet det kommer jag inte ens att yrka bifall till
            den. Men, Arne Kjörnsberg, det finns ju kontakter mellan detta
            hus och Finansdepartementet. Kan man inte på annat sätt ordna
            att vi får denna vitbok? Kan Arne Kjörnsberg säga det? Det går
            att lösa uppgiften litet informellt, om man nu inte vågar säga
            det här i ett riksdagstillkännagivande.
          </note>
          <note>
            Vitboken behövs som ett slags kvitto till svenska skattebetalare.
            Det finns möjligheter att återvinna de satsade medlen. Jag vet
            att bankvärlden har haft väldigt fluktuerande vinstsiffror under
            de tio senaste åren. Den har inte varit någon enastående vinstmaskin,
            men just nu går det, blygsamt uttryckt, hyfsat.
          </note>
          <note>
            Man har under 1996 i varje fall gjort en sammanlagd vinst om
            ungefär 26 miljarder.
          </note>
          <note>
            Börsvärdena har sedan juli förra året ökat i Nordbanken med 55
            %, i Handelsbanken med 46 %, i
          </note>
          <note>
            Sparbanken med 38 % och i SE-banken med 36 %.
          </note>
          <note>
            Det finns en del muskler. Svenska folket spelar på
          </note>
          <note>
            Bingolotto, och de 101 eller 102 som skrivit brev spelar på börsen
            och gör kanonvinster. Det finns alltså möjligheter till återvinnande.
          </note>
          <note>
            Herr talman! Jag vill under den tid som jag anmält mig för också
            kommentera reservationen 6 under mom. 3, där vi tillsammans med
            Miljöpartiet framför önskemål om en kommitté som skulle analysera
            marknadens funktionssätt, kartlägga effekter på samhällsekonomin
            av spekulativa rörelser och föreslå åtgärder. Bägge partierna
            har många gånger motionerat i denna fråga. Utskottet säger att
            man har behandlat detta tidigare och att det är jättesvårt att
            få till stånd internationella avtal om detta.
          </note>
          <note>
            Ja, jag håller med utskottet om att det är väldigt svårt, men
            det behöver ju inte betyda att man sätter sig ned och gör platt
            intet. Vi hade aldrig klarat att tillsammans sanera statsfinanserna
            om vi hade sagt:
          </note>
          <note>
            Det här är svårt - det är nog ingen idé att försöka.
          </note>
          <note>
            Arne Kjörnsberg är från Borås. En annan man från
          </note>
          <note>
            Borås, Ingvar Carlsson, vågade som en av två ordförande i en
            FN-kommitté säga att det behövdes åtgärder. Han vågade i FN-rapporten
            A Call for Action säga detta. Varför inte följa den andre boråsarens
            exempel och säga att vi skall våga något? Vi måste i alla fall
            starta processen internationellt, och den här kommittén borde
            också göra något här hemma.
          </note>
          <note>
            Det pratas så ofta om de anonyma marknadskrafterna. Vår statsminister
            for utomlands och sade när han kom tillbaka att vi måste sanera
            statsfinanserna, så att han kan möta flinande 25-åringar på Wall
            Street. Det var sant, men jag vill också säga: Ge marknaden ett
            ansikte! Vi kan börja med några företagsnamn, t.ex. Alfred Berg
            och SE-banken, som i sina nyhetsoch informationsbrev säger "Sälj!"
            och därmed försvagar kronan och driver upp räntorna. Det är två
            företag som det tycks mig möjligt att peka ut.
          </note>
          <note>
            Låt mig nämna några namn från Alfred Bergkoncernen: Peter Norman
            och Anders E. Borg, f.d.
          </note>
          <note>
            rådgivare till Bildt. Det är några personer från "den anonyma
            marknaden". Vi behöver inte bara tala om flinande utländska 25-åringar
            utan kan också nämna en leende 41-åring, som vi har sett på morgon-TV.
          </note>
          <note>
            Han säger: Marknaden har alltid rätt - och vi är ju marknaden.
            Det behövs fler familjer av vår typ för att skapa stabilitet i
            Sverige.
          </note>
          <note>
            Dessa personer skapar ju destabilitet. Den kommitté som vi föreslår
            kunde bidra till den folkupplysning som behövs för att stabilisera
            marknaden. Jag tror att en del insättare kan bli litet irriterade
            på de företag som destabiliserar Sveriges finansiella marknader,
            driver upp räntorna och pressar ned kronan.
          </note>
          <note>
            Ericsson väntas göra 3 miljarder och Volvo 2 miljarder i extravinst
            på fallande kronkurs, så jag kan förstå sådana personer.
          </note>
          <note>
            Men vi bör nog ha en sådan här kommitté, Arne
          </note>
          <note>
            Kjörnsberg, och börja diskutera samhällsansvar med de 101 eller
            102 artikelskrivarna. Det är för mig inte lätt att förstå varför
            ni från socialdemokratin inte tillstyrker denna reservation, men
            det kan kanske
          </note>
          <note>
            Arne Kjörnsberg utveckla från denna talarstol.
          </note>
          <note>
            Min anmälda taletid är slut, herr talman. Jag yrkar bifall till
            reservation 6 under mom. 3.
          </note>
          <note type="speaker">
            Anf. 76 SONJA REMBO (m) replik:
          </note>
          <note>
            Herr talman! Jag förstår, som Lars Bäckström lade ut texten,
            att han för sin del tyckte att det var intressantare att upprätthålla
            sig vid bankfrågorna. Vad jag skulle vilja fråga honom är: Vad
            säger han till arbetarna vid Abba i Bohuslän och till de brandmän
            i
          </note>
          <note>
            Uddevalla som lämnade facket i protest mot att de blir kollektivanslutna
            till en hemförsäkring? Jag skulle gärna vilja höra Lars Bäckströms
            försvar av att han stöder en sådan ordning som gäller i dag.
          </note>
          <note type="speaker">
            Anf. 77 LARS BÄCKSTRÖM (v) replik:
          </note>
          <note>
            Herr talman! Jag säger till dessa personer att vi inte från staten
            skall styra en demokratisk organisation. Det är oerhört viktigt.
            Det finns en del som säger att vi vänsterpartister någon gång
            har brustit i vår demokratiska grundsyn, och det kan vi diskutera,
            men det är glasklart att det i dag är brister i Sonja Rembos demokratiska
            grundsyn. Hon vill att man från politikerhåll skall gå in med
            pekpinnen och säga: Aja, baja, så får man inte göra - inte bra!
          </note>
          <note>
            Sådant skall inte vi politiker göra utan respektera organisationsfriheten.
          </note>
          <note>
            Sonja Rembo säger att man skall bedriva upphandling inom föreningarna,
            ungefär som om det vore fråga om en politiskt styrd organisation.
            Skulle Sonja
          </note>
          <note>
            Rembo drömma om att säga till Volvo: Nu skall vi göra ett upphandlingsreglemente
            för Volvo, och vi politiker skall lära Volvo hur man gör upphandling.
          </note>
          <note>
            Det skulle Sonja Rembo aldrig göra. Det skulle strida mot marknadens
            frihet. Jag delar bedömningen att vi inte skall styra Volvos eller
            Abbas upphandling.
          </note>
          <note>
            Vi skall inte heller styra Moderata samlingspartiet.
          </note>
          <note>
            Om det vill göra en upphandling av tjänster från reklamkonsulter,
            tycker jag inte att vi politiker skall gå in och säga att den
            upphandlingen måste konkurrensutsättas.
          </note>
          <note>
            Samma frihet som vi ger Moderaterna skall vi ge fackföreningar.
            Föreningar styrs i demokratisk ordning. De som tycker att besluten
            är oacceptabla lämnar föreningarna. Men man är i föreningarna
            så pass kloka att man ser till att medlemmarna inte slutar och
            att det finns goda möjligheter till reservationsrätt.
          </note>
          <note type="speaker">
            Anf. 78 SONJA REMBO (m) replik:
          </note>
          <note>
            Herr talman! Riksdag och regering styr Volvos och Abbas upphandling.
            Det finns en marknadslagstiftning och ett konsumentskydd som hindrar
            företagen att på ett orättfärdigt och oriktigt sätt snedvrida
            konkurrens och nonchalera konsumenternas rättmätiga intressen.
            Det är ju det som inte sker när det gäller den fackliga bristen
            på upphandling.
          </note>
          <note>
            Menar verkligen Lars Bäckström att det är demokrati när ett förbund
            som Kommunal går emot 61 %
          </note>
          <note>
            av medlemmarnas i en medlemsenkät uttalade önskemål att slippa
            försäkringen?
          </note>
          <note type="speaker">
            Anf. 79 LARS BÄCKSTRÖM (v) replik:
          </note>
          <note>
            Herr talman! Jag kommer aldrig att tillstyrka den demokratiska
            styrelseform som bygger på enkäter. Jag tror inte att det är bra.
            Vi skall inte leva i sifokrati, immunol.-.-.- Nej, det går ju
            inte ens att uttala.
          </note>
          <note>
            Nej, vi skall ha den traditionella representativa styrelseformen
            eller direktstyre i mindre föreningar.
          </note>
          <note>
            Detta är enda metoden. Man har prövat många olika demokratiska
            former som alla har misslyckats, utom den representativa föreningstraditionen.
          </note>
          <note>
            Det är ju inte sant, Sonja Rembo, att vi styr hur
          </note>
          <note>
            Volvo skall göra sin upphandling. Jag har en del kontakter i
            företagsvärlden. Jag skulle aldrig drömma om något sådant. Det
            skulle bli revolution. Fjärde oktober-rörelsen skulle bli en blek
            västanfläkt om vi började reglera företagens upphandling. Det
            är inte så sant.
          </note>
          <note>
            Vi skall inte styra upphandlingen hos företag,
          </note>
          <note>
            Kommunal eller Moderaterna. Det är en oerhört viktig grundprincip.
            Men vi skall naturligtvis se till att det finns möjligheter att
            reservera sig. Det är demokratiskt korrekt. Om medlemmarna inte
            anser det är det deras sak att styra i eget bo - precis på samma
            sätt, Sonja Rembo, som vi politiker inte lägger oss i hur ni moderater
            styr er upphandling. Däremot när ni sitter i regeringsställning
            lägger vi oss i hur ni sköter er upphandling på olika departement.
          </note>
          <note type="speaker">
            Anf. 80 ROY OTTOSSON (mp):
          </note>
          <note>
            Herr talman! Vi från Miljöpartiet har reserverat oss på tre punkter
            i betänkandet. Jag skall något kommentera dem.
          </note>
          <note>
            Den första punkten gäller konkurrensen inom banksektorn. Vi har
            delvis fått gehör för våra tidigare synpunkter, nämligen att följa
            upp hur det går när fler och fler får oktroj och kan bilda banker.
          </note>
          <note>
            Men detta räcker inte. Bankkrisen innebar att de mindre företagen
            senare fick svårt att få normala krediter. Det har slagit hårt
            mot småföretagsamheten i vårt land. Vi tycker inte att tillräckliga
            åtgärder har vidtagits för att se till att de små företagen kan
            få bättre möjligheter att bygga upp ett tillräckligt eget kapital
            och få bättre tillgång till riskkapital. Några små steg har tagits
            i denna riktning. Men vi menar att här finns det skäl för riksdagen
            att trycka på och flytta fram positionerna ytterligare.
          </note>
          <note>
            Vi är från Miljöpartiets sida mycket positivt inställda till
            att det har blivit ökad konkurrens på banksektorn, dvs. att fler
            har fått bankoktroj. Men det finns också skäl att oroa sig för
            den våg av sammanslagningar av storbanker vi har i dag. Det kan
            ju riskera att leda till minskad konkurrens. Vi menar att det
            finns skäl för Finansinspektionen att följa upp denna fråga. Tiderna
            har förändrats. Det beslut riksdagen fattade förra året att följa
            upp att fler aktörer har kommit in i banksektorn är bra. Men nu
            måste man också titta på vad som händer i dag.
          </note>
          <note>
            Jag har noterat att man från moderat och folkpartistiskt håll
            har lagt in en reservation på motiveringen i fråga om konkurrensen
            inom banksektorn. Utskottsmajoriteten, inklusive Moderaterna och
            Folkpartiet, avstyrker vår motion och ställer inte upp på min
            nyss redogjorda reservation. I motiveringsreservationen står en
            del saker som inte står i utskottsmajoritetens text. Egentligen
            är de ganska bra, och jag tror inte att det egentligen finns så
            stor åsiktsskillnad gentemot Miljöpartiet. Där står att man skall
            försöka undvika de dubbla rollerna som lagstiftare och ägare.
          </note>
          <note>
            Om staten reglerar ett område hårt, behöver man inte vara en
            stor ägare på samma område. Det står också att ett högt hushållssparande
            befrämjas. Det tycker vi från Miljöpartiets sida också. Det är
            viktigt att det enskilda ägandet på olika sätt stärks och att
            hushållen har goda möjligheter att klara kriser som självklart
            kan uppkomma. Beroendet av bidragssystem bör minskas inte genom
            att bidrag tas bort så att folk tvingas ut i nöd, utan genom att
            se till att det finns bättre tillgångar i hushållen.
          </note>
          <note>
            Den andra punkten jag vill kommentera tog även
          </note>
          <note>
            Lars Bäckström från Vänsterpartiet upp. Vi anser att de valutaspekulationer
            som förekommer internationellt har skadat svensk ekonomi. De har
            drivit upp räntorna. Just nu finns en orosvåg på internationella
            valutamarknaden. Den svenska kronan faller, och räntorna går upp.
            Det blir dyrare att bo i Sverige på grund av spekulanterna. Detta
            kostar oss - men det gäller inte bara Sverige. Det gäller i praktiskt
            taget alla länder.
          </note>
          <note>
            Dessa spekulationer är internationellt ett stort debattämne.
            Under lång tidhar man diskuterat i EU, FN
          </note>
          <note>
            och i alla möjliga internationella sammanhang hur man skall komma
            åt problemen. De har blivit värre och värre för varje år. Den
            internationella valutamarknaden har vuxit i takt med att statsskulderna
            har vuxit, i takt med att den internationella handeln har vuxit,
            i takt med att gränserna har öppnats på olika sätt.
          </note>
          <note>
            Att då vifta bort problemen och säga att de är svåra är inte
            en bra sätt att föra politik. Ett minimum måste väl ändå vara
            att systematiskt analysera dessa problem i en parlamentarisk kommitté
            och på det sättet se vilka möjligheter det finns att öka insynen
            i vad som händer och, som Lars Bäckström var inne på, se vilka
            som egentligen gör vad.
          </note>
          <note>
            Det finns en hel del mytbildning i dag som säkert skulle må bra
            av att genomlysas för att se vad det hela egentligen handlar om.
            Det finns också skäl att titta på de möjligheter som finns till
            reglering. Den idé som har diskuterats mest gäller en valutaavgift.
            Det var den idé som Ingvar Carlsson, förre statsministern, förde
            fram i FN-sammanhang som ett sätt att finansiera FN:s verksamheter.
            En liten avgift skulle tas ut på alla större valutatransaktioner.
            På det sättet skapas också en viss tröghet i systemet med valutatransaktioner,
            dvs. köpa kronor eller dollar och säljer pund osv.
          </note>
          <note>
            Trögheten skulle innebära att spekulationerna blir mindre lönsamma.
            De som spekulerar mycket och gör många stora transaktioner får
            betala relativt mycket.
          </note>
          <note>
            Medan de ansvarsfulla pensionsstiftelserna, som naturligtvis
            skall placera pengar på ett bra sätt på den internationella penning-
            och valutamarknaden, ägnar sig normalt inte åt den typen av spekulationer.
            De drabbas inte av en sådan avgift.
          </note>
          <note>
            Detta är en intressant idé som bl.a. har förts fram av en Nobelpristagare,
            men också har diskuterats inom EU, Clinton har fört fram sådana
            idéer i USA
          </note>
          <note>
            och i andra sammanhang. Denna idé borde man kunna titta litet
            närmare på. Det finns andra varianter med t.ex. depositioner,
            utvecklade regelsystem som handlar om information. Varför inte
            utreda denna idé?
          </note>
          <note>
            Den tredje fråga jag vill ta upp gäller kollektiva sakförsäkringar.
            Vi från Miljöpartiet har tillsammans med Moderaterna, Kristdemokraterna
            och Folkpartiet reserverat oss på den punkten. Vi anser från Miljöpartiets
            sida att normen skall vara att om man skall ha en hemförsäkring,
            skall man själv ansluta sig till den.
          </note>
          <note>
            Man skall inte bli ansluten av någon annan. Vi accepterar alltså
            inte de system som har byggts upp inom framför allt vissa fackförbund,
            där man måste säga till om man inte vill ha en hemförsäkring.
            Detta måste man göra bara för att man råkar vara med i ett visst
            fackförbund, ett fackförbund som har helt andra syften än att
            hålla på med hemförsäkringar.
          </note>
          <note>
            Om man tackar nej till den här hemförsäkringen, anser vi inte
            att man skall man bli tvungen att betala för den heller. Det kan
            man faktiskt drabbas av som det fungerar i dag. Det är helt oacceptabelt.
            Individen skall ha rätt att själv avgöra vilka försäkringar han
            skall ha, och han skall naturligtvis inte tvingas betala en försäkring
            som han har tackat nej till.
          </note>
          <note>
            Sedan finns det en del andra frågor som andra har tagit upp.
            Sonja Rembo har varit rätt utförlig i sin kritik av den situation
            vi har i dag. Hon har också tagit upp motiven till att man måste
            ha en vettig reglering kring det här. Det är inte fråga om att
            vara kritisk mot just fackföreningar. Det handlar om att slå vakt
            om den enskildes rättigheter på ett rimligt sätt.
          </note>
          <note>
            Det är naturligtvis något som skall gälla i alla sammanhang.
          </note>
          <note>
            Jag vill också peka på att konsumentskyddet är viktigt. Från
            Miljöpartiets sida tycker vi nog att det är litet si och så med
            det numera. Den debatt som föregick den här handlade just om konsumentpolitiken.
            Vi menar att konsumentpolitiken har kommit på undantag. Det här
            är ytterligare ett uttryck för det. För tids vinnande yrkar jag
            dock bara bifall till reservation 6.
          </note>
          <note type="speaker">
            Anf. 81 ROLF ÅBJÖRNSSON (kd):
          </note>
          <note>
            Herr talman! Vi har med två reservationer här. Vi står bakom
            båda två. Jag yrkar bifall till reservation 7.
          </note>
          <note>
            Reservation 2 under moment 1 står vi som sagt var bakom, men
            jag yrkar inte särskilt bifall till den.
          </note>
          <note>
            Sonja Rembo har ju redan utvecklat det här med reservation 7
            på ett övertygande sätt, så det tänker jag inte säga så mycket
            om.
          </note>
          <note>
            Däremot kan jag inte avstå från att komma med några synpunkter
            på det här med bankkrisen och dess konsekvenser, eftersom motionen
            L206 har hamnat under den rubriken. Jag vill egentligen bara helt
            kort beröra detta. Jag är alldeles övertygad om att bankkrisen
            och den ekonomiska kris som Sverige gick igenom i början av 90-talet
            var orsakad av makroekonomiska fenomen. Vi kommer väl i sinom
            tid att få en vetenskaplig belysning av vad som verkligen hände.
          </note>
          <note>
            Jag tror att man skall ha i bakhuvudet att det från tid till
            annan blir sådana här kriser när man har en fri marknadsekonomi.
            Brott och vanskötsel, och det ena med det fjärde, har inte haft
            någon avgörande betydelse.
          </note>
          <note>
            En annan reflexion rör bankernas ställning i samhället. Det är
            naturligtvis väldigt viktigt med betalningssystemet. Men det är
            också, tror jag, väldigt viktigt att hålla fast vid att bankerna
            i grund och botten är affärsföretag. De skall som vilka företag
            som helst kunna gå i konkurs, och de skall leva under marknadsekonomiska
            villkor. Självklart skall insättarnas pengar vara skyddade, men
            i övrigt skall vanliga villkor gälla. Det blir osunt om affärsföretag
            så att säga känner en tröghet, att de kommer att klara sig vad
            de än gör. Nej, de skall vara underkastade marknadens hårda och
            tuktande villkor.
          </note>
          <note>
            Jag skulle också vilja påstå att marknaden egentligen är den
            enda säkra regulatorn när det gäller de här företagen. Regleringar
            och tillsyn har ingen egentlig betydelse. Jag tror t.ex. inte
            att Bankinspektionen i något avgörande avseende har någon vikt
            i de här sammanhangen. Den är egentligen bara en kosmetisk historia,
            som gör att politiker kanske tycker att det känns bra, och att
            de har något att säga gentemot en oroad allmänhet. Realt sätt
            har den ingen betydelse.
          </note>
          <note>
            Det fick vi ett utomordentligt belysande exempel på i samband
            med den här krisen, då inspektionen över huvud taget inte visste
            någonting mer än någon annan.
          </note>
          <note>
            Som jag sade tidigare har brottsligheten inte haft någon större
            betydelse i samband med krisen. Däremot gav krisen en rejäl insyn
            i sådana förhållandena som man kanske inte hade haft insyn i annars.
            Det blottlades oegentligheter som det naturligtvis var beklämmande
            att få ta del av. När man å ena sidan har sagt att brottsligheten
            inte haft någon avgörande betydelse för krisen, skall man å andra
            sidan också säga att den brottslighet som blottlades i absoluta
            tal är fullständigt oacceptabel. Att vi har den typen av brottslighet
            i bankväsendet var naturligtvis ett kvitto på att vi i det svenska
            ekonomiska livet över huvud taget har en brottslighet som för
            många är helt outhärdlig.
          </note>
          <note>
            Vad som har stört mig särskilt är det som vi också fick höra
            av Lars Bäckström, alltså att vi inte har sett några påföljder
            med anledning av det som har ägt rum. Det är ingen tvekan om att
            det har förekommit allvarliga överträdelser och brott. Det är,
            menar jag, helt klart. Men ingenting har egentligen lett till
            något rättsligt efterspel. Där tror jag bl.a. att det är fråga
            om en brist i det sätt som våra lagar är utformade på.
          </note>
          <note>
            Därför finns det ett motiv för att föra in den här danska modellen
            med vårdslös kreditgivning. Det är klart att det i det stora hela
            är en sidohistoria, men det är bra att ha det stödet, så att man
            får en känsla av det blir likhet inför lagen. Jag tror att många
            med viss rätt säger sig att bankdirektören inte åker dit, medan
            gråtjyven får sitta av straffet för sina oegentligheter.
          </note>
          <note>
            Det ligger tyvärr någon form av sanning i detta. Det är oerhört
            besvärande för vårt rättssystem. Även om vi i grund och botten
            är mycket emot regleringar och liknande, tror jag faktiskt att
            man måste införa en sådan här regel, och det ganska kvickt.
          </note>
          <note>
            Avslutningsvis kan jag inte heller avstå från en reflexion när
            jag ser rubriken om bankkrisens konsekvenser. Jag var ju själv
            så oerhört intensivt med under den perioden. När jag satt på planet
            hit i morse, läste jag att man hade noterat att de svenska fastighetsbolagen
            nu börjar investera utomlands igen i en omfattning som var överraskande
            för många iakttagare. Det var ett av de stora, besvärande elementen
            att de stora svenska fastighets- och byggbolagen hade investerat
            bort sig utomlands. Man kan också notera att konsthandeln nu har
            börjat snurra runt på ett utomordentligt lukrativt sätt. Konsthandeln
            var det första som gick över styr i krisens inledning. Man kan
            vidare konstatera att skattetrycket stiger. Skatteplaneringen
            ökar. Kapitalrörelserna ökar. Bankerna är överlikvida.
          </note>
          <note>
            Vi håller på att gå in i en inhemsk deflation, alltså ett prisfall.
          </note>
          <note>
            Konkurserna har stagnerat och ligger på ca 12 000
          </note>
          <note>
            för andra året i rad. Det var ungefär 8 000 före krisen i slutet
            på 1980-talet, så det är mer nu. Det känns som om vi inte har
            kommit ur detta, och vi får nästan vara öppna för att det kan
            hända igen. Jag trodde faktiskt inte det. I slutet av krisen tänkte
            jag att det kommer att ta minst ytterligare en generation innan
            vi hamnar i den sitsen igen. Men en hel del egendomliga förhållanden
            ute i den ekonomiska terränglådan gör att man blir orolig.
          </note>
          <note>
            Det finns väldigt litet nytänkande och konstruktiva element för
            att ta Sverige ut ur detta en gång för alla.
          </note>
          <note>
            Man kan i alla fall ha det som ett moment: Titta mer på den verklighet
            vi har och på framtiden, och överdriv inte innebörden av en sönderreglering
            av ekonomin på grund av vår historia!
          </note>
          <note type="speaker">
            Anf. 82 LARS BÄCKSTRÖM (v) replik:
          </note>
          <note>
            Herr talman! Jag blir något osäker på Rolf
          </note>
          <note>
            Åbjörnssons och därmed Kristdemokraternas position. Han sade
            att vi inte skall reglera sönder marknaden, men i reservationen
            finns krav på distinkt lagstiftning. Det är svårt att röra sig
            mot norr och söder samtidigt.
          </note>
          <note>
            Jag kan hålla med Åbjörnsson om att det inte var brottslighet
            som orsakade den finansiella krisen. Det är vi överens om - därom
            råder inga tvivel. Orsaken var en rad politiska missgrepp som
            släppte marknaden alltför fri, menar jag.
          </note>
          <note>
            När jag efter mina studier skulle sätta bo - familjen skulle
            sätta bo, något som kristdemokrater brukar vara glada för - gick
            jag till banken och bad att få låna pengar. Nej, sade de. Är jag
            inte kreditvärdig, som är gift, har fast arbete och skall ha barn?
            Jo, men det finns en kreditgräns. Vi får inte låna ut mer på det
            här kontoret.
          </note>
          <note>
            Det var alltså hårt reglerat, så att man inte kunde göra för
            stora kreditåtaganden. Sedan tog vi bort alla regler, hade en
            inflationsekonomi och fick en bubbla.
          </note>
          <note>
            Det var vi politiker som skapade förutsättningar för den finansiella
            kollapsen genom en alltför långtgående, hämningslös avreglering
            av regelsystemen. När jag läste reservationen trodde jag att kristdemokraterna
            höll med om det. Men de reserverar sig i en riktning och talar
            i en annan. Vad de vill är inte helt tydligt.
          </note>
          <note type="speaker">
            Anf. 83 ROLF ÅBJÖRNSSON (kd) replik:
          </note>
          <note>
            Herr talman! Jag vet inte riktigt vad Lars Bäckström åsyftar.
            Vi har motionerat om en kriminalisering av vårdslös kreditgivning,
            och det är något annat än en övergripande reglering av en hel
            marknad. Det är gudskelov inte så vanligt förekommande, men det
            sker övertramp inom bankvärlden, och det skall bestraffas.
          </note>
          <note type="speaker">
            Anf. 84 LARS BÄCKSTRÖM (v) replik:
          </note>
          <note>
            Herr talman! Jag är enig med Kristdemokraterna och Rolf Åbjörnsson
            om att vi inte skall ha en total sönderreglering. Men vi behöver
            en skarpare lagstiftning för att reglera den finansiella marknaden,
            och där kan Kristdemokraternas idé vara ett uppslag.
          </note>
          <note>
            Men vi i Vänsterpartiet har försökt vara balanserade. Vi har
            inte varit lika bestämda om exakt vilken lagändring som skall
            göras. Det förvånar mig litet att inte Kristdemokraterna i stället
            yrkade bifall till vår reservation, där vi intar en något mer
            försiktig hållning och vill avvakta utredningsarbetet. Vi säger
            också att vi behöver en ny lagstiftning, men vi är inte så tvärsäkra
            på exakt vilka lagar som behövs. Hade det inte varit klokt att
            stödja vår linje, som i mitt tycke är något mer balanserad?
          </note>
          <note type="speaker">
            Anf. 85 ROLF ÅBJÖRNSSON (kd) replik:
          </note>
          <note>
            Herr talman! Om det har vi olika uppfattningar.
          </note>
          <note type="speaker">
            Anf. 86 SONJA REMBO (m) replik:
          </note>
          <note>
            Herr talman! För att det inte skall framstå som att
          </note>
          <note>
            Rolf Åbjörnsson och Kristdemokraterna är ensamma om inställningen
            i den reservation man har gjort när det gäller vårdslös kredithantering,
            vill jag tala om vad utskottsmajorieten hänvisar till.
          </note>
          <note>
            Vi säger att Banklagskommittén skall komma med sitt betänkande
            redan under innevarande år. Enligt direktiven skall kommittén
            analysera det nuvarande straffrättsliga systemets sätt att verka
            på området och överväga reformer. Enligt direktiven är det därför
            naturligt att överväga om det är lämpligt med en kriminalisering
            även av vårdslösa förfaranden vid kreditgivning och i samband
            med beslut om riskhantering, särskilt i sådana fall där vårdslösheten
            kan leda till så omfattande förluster att ett instituts solvens
            hotas.
          </note>
          <note>
            Kristdemokraterna vill specifikt peka ut den danska modellen,
            men det vill inte utskottsmajoriteten. Vi vill inte binda kommittén
            vid en specifik modell.
          </note>
          <note>
            Däremot är det inte omöjligt att kommittén kommer fram till att
            just den modellen är bra, men det får vi förhoppningsvis veta
            innan det här året har löpt ut.
          </note>
          <note type="speaker">
            Anf. 87 ARNE KJÖRNSBERG (s):
          </note>
          <note>
            Herr talman! Det känns inte särskilt upplyftande att föreslå
            riksdagen att avslå motioner som i varje fall motionärerna tycker
            är väl genomtänkta och -
          </note>
          <note>
            som också jag kanske tycker - välskrivna. Man har lagt ned en
            massa arbete på dem. Men vi hänvisar för det första till att saken
            redan utreds, för det andra till att saken alldeles nyss har utretts
            eller för det tredje till att riksdagen tagit ställning till saken
            för en kort tid sedan.
          </note>
          <note>
            Icke desto mindre måste det göras. Jag tror att alla vid närmare
            eftertanke har förståelse för det. Men innan jag särskilt kommenterar
            några punkter i detta betänkande, vill jag ha detta sagt, eftersom
            utskottet i det här betänkandet använder sådana, i mitt tycke
            välgrundade, argument. Jag tar upp de punkterna först.
          </note>
          <note>
            Det första gäller utredning om bankkrisens konsekvenser. Som
            framgår av betänkandet har mycket skrivits om detta. Lars Bäckström
            skildrade det vältaligt. Det finns skrivelser av olika regeringar,
            betänkanden av statliga utredningar, av fristående forskare, och
            det finns skribenter som är bra på detta. I ett replikskifte med
            Rolf Åbjörnsson - som inte blev något replikskifte - pekade Sonja
            Rembo på att det dessutom finns en statlig utredning, Banklagskommittén.
            Den skall redan i år komma med förslag till vilka eventuella ändringar
            i olika regelverk som behövs, bl.a. i ljuset av erfarenheterna
            av det vi kallar bankkrisen.
          </note>
          <note>
            Men Lars Bäckström tycker då att man måste ha något lättillgängligt.
            Lars Bäckström får gå till någon annan än mig om han vill ha enkla
            svar på svåra frågor. Det här är komplicerat, och därför går det
            inte att göra så lättillgängligt. Som Sonja Rembo sade, skall
            kommittén bl.a. närmare studera frågan om vårdslös kreditgivning.
            Detta talade Rolf Åbjörnsson om, och också Lars Bäckström var
            inne på det men utifrån en annan aspekt. När Lars Bäckström jämförde
            sig med
          </note>
          <note>
            Åbjörnsson, var han ju gunås litet försiktigare. Jag vet inte
            om det är klädsamt eller inte för en medlem i
          </note>
          <note>
            Vänsterpartiet, men så sade han själv.
          </note>
          <note>
            Den andra punkten som jag vill ta upp, där vi vill ha ett avslag
            med hänvisning till de tre olika saker jag nämnde i början, är
            konkurrens inom banksektorn.
          </note>
          <note>
            Här i riksdagen har vi nyligen antagit ett antal förslag av näringsutskottet
            som syftar till att öka konkurrensen. Dessutom föreslog näringsutskottet
            att regeringen skulle få i uppdrag att efter två år lämna en redovisning
            till riksdagen av vad det blev av detta.
          </note>
          <note>
            Riksdagen följde alltså näringsutskottets förslag.
          </note>
          <note>
            Det tredje är en punkt i hemställan som gäller en kommitté för
            att analysera penning- och valutamarknaden. Finansutskottet har
            under senare år behandlat en lång rad motioner som fört fram olika
            förslag som syftar till att komma till rätta med dessa problem,
            som onekligen finns. Senast förra riksdagsåret gjorde vi detta.
            Riksdagen har på utskottets förslag avslagit sådana yrkanden med
            hänvisning till att allomfattande internationella överenskommelser
            måste kunna träffas för att sådana åtgärder skall bli effektiva.
            Ungefär så brukar vi formulera oss. För närvarande finns inte
            de möjligheterna, enligt våra bedömningar.
          </note>
          <note>
            Detta innebär inte, Lars Bäckström och andra, att utskottet bagatelliserar
            problemen. Det finns alla skäl i världen att fortsätta att arbeta
            med dessa frågor. Jag hade tänkt påminna kammaren om den där andre
            boråsaren, han som var statsminister, men det har redan Lars Bäckström
            gjort. I alla fall hade Ingvar
          </note>
          <note>
            Carlsson i sin funktion som ordförande i den särskilda
          </note>
          <note>
            FN-kommittén idéer om de här frågorna. Problemet är bara det
            att för att detta skall fungera måste man ha en bred, kanske t.o.m.
            total, uppslutning från i varje fall alla stora ekonomier. Annars
            fungerar det inte. Men detta betyder som sagt inte att vi bagatelliserar
            det här, att vi inte gör något åt eller att vi inte funderar på
            det. Vi försöker tvärtom i olika sammanhang att verka för det.
          </note>
          <note>
            Lars Bäckström vill ha en kommitté för folkupplysningen. Jag
            är säker på att han gör precis som jag när jag är ute på mina
            möten. Jag resonerar om de här frågorna och försöker utifrån mina
            utgångspunkter och min enkla fattningsförmåga förklara varför
            det blir si eller så. Vi får väl fortsätta med detta, som Lars
          </note>
          <note>
            Bäckström kallar för samhällsansvar och folkupplysning.
          </note>
          <note>
            Jag tycker att det ligger en hel del i det som sagts om marknadens
            ansikte. Men om jag skulle välja någon som marknadens ansikte,
            förutom de namn som
          </note>
          <note>
            Lars Bäckström talade om, skulle det i dagens läge bli ett annat
            namn - en tidigare ledamot av denna kammare.
          </note>
          <note>
            Lars Bäckström, Roy Ottosson och andra som tycker att det här
            är viktigt! Låt oss fortsätta att diskutera de här frågorna och
            i kraft av vår förmåga verka på olika håll och i olika sammanslutningar
            och organisationer.
          </note>
          <note>
            Nu skall jag gå över till att tala om frågorna om de kollektiva
            sakförsäkringarna. Först och främst är det viktigt att de påpekanden
            som Finansinspektionen gjort om vikten av information om eventuell
            dubbelförsäkring följs. Som Sonja Rembo sade skall Finansinspektionen
            senare i denna månad ha svar på dessa frågor från ett av försäkringsbolagen
            på marknaden.
          </note>
          <note>
            Jag vill ha detta sagt för att ingen skall säga att vi nonchalerar
            de brister i informationsgivningen som
          </note>
          <note>
            Finansinspektionen pekar på.
          </note>
          <note>
            Låt mig i huvudfrågan - är det bra eller inte bra med kollektiva
            sakförsäkringar? - påminna om ett annat av inspektionens uttalanden.
            Jag citerar:
          </note>
          <note>
            "Finansinspektionen har tidigare uttalat att den kollektiva sakförsäkringen
            med reservationsrätt i flera avseenden har klara fördelar jämfört
            med individuell sakförsäkring och att den fyller en viktig funktion."
          </note>
          <note>
            Finansutskottet, liksom tidigare näringsutskottet och riksdagen,
            tycker att det är bra att det finns möjlighet till sakförsäkring
            i kollektiv form.
          </note>
          <note>
            Det är bra därför att det normalt ger lägre premier genom att
            kostnaderna för administration blir mindre och kanske framför
            allt därför att den här försäkringsformen ger möjlighet till större
            riskspridning. Det görs ingen individuell riskprövning utan alla
            i gruppen omfattas. Alla i en facklig organisation eller alla
            i exempelvis en organisation för jägare omfattas av försäkringen.
          </note>
          <note>
            Det är bra, därför att på detta sätt minskar antalet oförsäkrade
            och underförsäkrade människor. Det har redan, och kommer i framtiden
            än mer, att kännas som en tröst i bedrövelsen för människor som
            omfattas av en sådan här försäkring om eller när de drabbas av
            en skada.
          </note>
          <note>
            Det är bra, därför att vi i denna kammare fattar beslut där vi
            närmast förutsätter att hushållen har en rättsskyddsförsäkring.
            En sådan ingår nämligen exempelvis i en hemförsäkring.
          </note>
          <note>
            Det är bra, därför att här kommer ett antal medlemmar överens
            om att tillsammans lösa en för alla viktig fråga.
          </note>
          <note>
            Det är bra, därför att denna typ av försäkringar bidrar till
            att hejda prisutvecklingen på marknaden även vad gäller individuell
            hemförsäkring.
          </note>
          <note>
            Till sist kommer jag till det kanske allra viktigaste.
          </note>
          <note>
            Utskottet anser att det är alldeles fel att lagstifta mot fackliga,
            eller för den delen, andra organisationers rätt att efter demokratiska
            beslut träffa avtal som man bedömer är till fördel för medlemmarna.
            Hur detta skall gå till är det organisationen i fråga som avgör,
            anser utskottet.
          </note>
          <note>
            Vi socialdemokrater anser att det utifrån principiella synpunkter
            är minst sagt uppseendeväckande när några partier i denna kammare
            vill att riksdagen skall lägga sig i om en organisation får fatta
            beslut om att exempelvis teckna en kollektiv hemförsäkring.
          </note>
          <note>
            Organisationens bedömning är att detta är bra. Man blir starkare
            om man sluter sig samman och det blir ekonomiskt fördelaktigt
            för medlemmarna. Detta vill en del ledamöter i Sveriges riksdag
            förbjuda.
          </note>
          <note>
            Sådana uppfattningar står i direkt strid mot tidigare grundsatser
            om vilka beslut fackliga och andra ideella organisationer kan
            fatta. Jag hävdar att det innebär ett gravt ingrepp i dessa organisationers
            självbestämmanderätt.
          </note>
          <note>
            Vad denna fråga i grunden handlar om är: Skall människor få sluta
            sig samman för att bli starkare?
          </note>
          <note>
            Skall medlemmar i en ideell organisation få samverka för att
            lösa sina angelägenheter? Utskottets majoritet svarar ja på de
            här frågorna - andra svarar nej.
          </note>
          <note>
            Breda grupper i befolkningen kan sluta sig samman därför att
            ensam inte är stark, och därför att det tillsammans går att lösa
            viktiga problem. Att vara motståndare till detta är av hävd och
            historia kännetecknande för Moderaterna. Men tycker verkligen
          </note>
          <note>
            Folkpartiet och Miljöpartiet i grunden detta? Vad
          </note>
          <note>
            Kristdemokraterna i grunden tycker vågar jag inte ens gissa.
          </note>
          <note>
            Herr talman! Jag yrkar bifall till finansutskottets förslag i
            alla delar, och följdriktigt avslag på samtliga reservationer.
          </note>
          <note type="speaker">
            Anf. 88 ROY OTTOSSON (mp) replik:
          </note>
          <note>
            Herr talman! Jag måste fråga Arne Kjörnsberg om han tycker att
            det är tillräcklig konkurrens inom banksektorn. Är inte det faktum
            att storbanker slås ihop någonting man borde följa och ha någon
            åsikt om även från Socialdemokraternas sida?
          </note>
          <note>
            Tycker Arne Kjörnsberg att småföretagens möjligheter att bygga
            upp eget kapital och skaffa riskkapital är tillräckligt tillgodosedda?
            Eller tycker han som vi i vår reservation - att här behöver man
            ta ytterligare steg? Det vore intressant att få veta var Socialdemokraterna
            står också i denna fråga.
          </note>
          <note>
            Var finns analysen av valutaspekulationerna? Arne Kjörnsberg
            säger att detta inte fungerar om man inte får med precis alla
            länder, och att man därför skall ge upp på en gång. Men var finns
            analysen och den närmare utredning som skulle kunna visa vilka
            möjligheter och omöjligheter som finns när det gäller att få den
            internationella valutamarknaden att fungera bättre? Hur skall
            Sverige agera i olika internationella sammanhang - i EU, FN, WTO
            osv? Det finns ingen analys. Det finns bara tyckande och avvisande.
          </note>
          <note>
            Varför inte gå in och titta litet närmare på detta?
          </note>
          <note>
            Det händer en del intressant av sig själv på den här marknaden.
            Det handlar om en väldigt snabbt växande marknad med många aktörer,
            som blir fler och fler.
          </note>
          <note>
            Det finns oerhört mycket som man borde titta på.
          </note>
          <note>
            Detta betyder mycket för svensk ekonomi och för hushållens ekonomi.
            Varför bara avvisa och säga att det inte fungerar och att man
            alltså inte ens kan utreda det hela?
          </note>
          <note type="speaker">
            Anf. 89 ARNE KJÖRNSBERG (s) replik:
          </note>
          <note>
            Herr talman! I sitt huvudanförande var Roy Ottosson väldigt vältalig,
            och talade om att konkurrensen inom banksektorn blivit bättre.
            Nu ställer han frågor till mig, och ber mig göra ett principiellt
            uttalande om detta. Ja, jag tycker att det vore bra om det fanns
            konkurrens på bankmarknaden i ännu större omfattning. Men det
            har blivit bättre, precis som Roy Ottosson sade, i och med nischbankernas
            och de utländska bankernas etableringar.
          </note>
          <note>
            Jag vill faktiskt inte ha någon bestämd uppfattning om eventuella
            sammanslagningar av det enkla skälet att dessa kanske också behövs
            ur konkurrenssynpunkt.
          </note>
          <note>
            Jag är inte helt tvärsäker på det, men för att svenska banker
            skall klara konkurrensen med utländska banker är det kanske nödvändigt.
            Roy Ottosson tycks vara tvärsäker på att det inte är nödvändigt,
            och att detta är fel. Jag är inte så självsäker på den punkten.
          </note>
          <note>
            Det pågår tänkande kring detta med valutaspekulationer. Roy Ottosson,
            jag och andra tänker. Jag utgår i alla fall ifrån att Roy Ottosson
            tänker på detta.
          </note>
          <note>
            Jag själv gör det. Vi får väl fortsätta med det, Roy
          </note>
          <note>
            Ottosson, men vi skall inte måla upp det som om det är löst på
            en kafferast. Det är faktiskt ganska svårt.
          </note>
          <note>
            Men det pågår diskussioner, precis som Roy Ottosson säger. T.o.m.
            i den amerikanska kongressen har det funnits motioner om dessa
            frågor. I Japan diskuterar man det. Den nuvarande tyske finansministern
            har diskuterat i de här termerna. Diskussionen pågår. Låt oss
            fortsätta med detta t.ex. inom EU. Där vill ni ju inte vara med,
            men vi kan väl föra diskussionen där i olika sammanhang. Jag vill
            försäkra Roy Ottosson om att vi kommer att göra det.
          </note>
          <note type="speaker">
            Anf. 90 ROY OTTOSSON (mp) replik:
          </note>
          <note>
            Herr talman! Detta med banksektorn och konkurrensen var intressant.
            Vad jag förstår menar Arne
          </note>
          <note>
            Kjörnsberg precis samma sak som vi har funnit att vi måste skriva
            i en reservation. Vi fick inte med det i majoritetstexten. Det
            handlar om att vi nog behöver gå vidare och skärpa konkurrensen
            och följa den frågan. Däremot står det inte i reservationen eller
            i motionen att vi skulle ha någon tvärsäker åsikt om vad effekten
            blir av de här sammanslagningarna vad gäller konkurrensen. Vi
            säger bara att det här måste följas.
          </note>
          <note>
            Även när det gäller småföretagens möjligheter att skaffa kapital
            tycker Arne Kjörnsberg samma sak som står i reservationen, nämligen
            att de bör förbättras ytterligare. Jag tolkar honom på det sättet.
          </note>
          <note>
            Problemet med valutaspekulationerna är inte löst på en kafferast.
            Varför inte göra som vi gjorde i
          </note>
          <note>
            EMU-frågan? Där har vi tillsatt en kommitté som mycket noga har
            utrett för- och nackdelar, möjligheter och omöjligheter. Det har
            gett massor av nya kunskaper. Innan EMU-kommittén tillsattes hade
            vi naturligtvis också en massa uppfattningar och tänkte en väldig
            massa. Men det förhindrar ju inte att man kan göra en mer systematisk
            analys för att kunna föra frågan framåt. Gör man dessutom detta
            i en parlamentarisk kommitté kan man ju skapa förutsättningar
            för att se vilka politiska möjligheter som finns här. Det är ju
            detta det handlar om. Det är ju inte så att vi har slutat att
            tänka och måste ha en kommitté för att tänka. Det gör vi i alla
            fall, men detta är ett sätt att föra frågan framåt.
          </note>
          <note>
            Sedan måste jag också kommentera detta med den kollektiva sakförsäkringen.
            Där var Arne Kjörnsberg mycket vältalig när det gäller fördelarna.
            Men han bemötte ju inte den egentliga kritiken, nämligen att man
            som medlem i en fackförening kan bli tvingad att betala en hemförsäkring
            som man säger nej till. Är det rimligt? Skall vi inte värna om
            individens friheter också?
          </note>
          <note type="speaker">
            Anf. 91 ARNE KJÖRNSBERG (s) replik:
          </note>
          <note>
            Herr talman! Under det här året kommer vi att få en redovisning
            från regeringen. Roy Ottosson och jag har varit med om att fatta
            beslut om att kräva regeringen på det, och det kommer att komma
            en sådan om utvecklingen vad gäller konkurrensen inom banksektorn.
            Kan inte Roy Ottosson lugna ned sig litet grand och avvakta den?
            Vi har ju redan gjort en beställning. Skall vi göra den en gång
            till, eller en tredje gång kanske?
          </note>
          <note>
            Det här börjar likna en frågestund med bara frågor till mig.
            Jag vill fråga Roy Ottosson en enda sak om kollektiva sakförsäkringar.
            Sonja Rembo stod i talarstolen och sade i sitt huvudanförande
            att detta var fackligt politiskt förmynderi, det var rättslöshet
            och utsatthet för den enskilde medlemmen i de fackliga organisationerna.
            Roy Ottosson har skrivit på samma reservation som Sonja Rembo.
            Tycker Roy Ottosson att detta är fackligt politiskt - var Sonja
            Rembo fick politiskt från vet jag inte, men hon sade faktiskt
            det -
          </note>
          <note>
            förmynderi och att det handlar om rättslöshet? Tycker
          </note>
          <note>
            Roy Ottosson att sällskapet är särskilt bra?
          </note>
          <note type="speaker">
            Anf. 92 LARS BÄCKSTRÖM (v) replik:
          </note>
          <note>
            Herr talman! Jag skall börja med det viktigaste, nämligen kommittén
            för att analysera penning- och valutamarknaden. Arne Kjörnsberg
            säger att man gör mycket enskilt i den här frågan. Då säger jag
            bara det jag vet att SSU sjöng en gång: Alla tillsammans!
          </note>
          <note>
            Då blir det större effekt, Arne Kjörnsberg. Det var väl så man
            sjöng i SSU, eller hur? Alla tillsammans!
          </note>
          <note>
            Om vi då tillsätter en kommitté och arbetar med detta med kraft
            kan vi göra mer. Det är min poäng. Då slipper vi ha den här anonyma
            diskussionen om en f.d ledamot av denna kammare. Tänk hur tankarna
            gick på många lyssnare här! Vem var det? Jag tycker att vi skall
            slippa detta och få en rakare diskussion t.ex. om mannen i morse.
            Det var ingen flinande 25-åring utan en leende 41-åring, nämligen
            Jacob Wallenberg, som sade: Marknaden har alltid rätt, och vi
            är ju marknaden.
          </note>
          <note>
            Det var ett ganska tufft uttalande. Det var det nya mottot att
            verka och synas i stället för att vara och inte synas. Om vi inte
            klarar av det internationellt på en gång, kan vi kanske börja
            här hemma alla tillsammans, Arne Kjörnsberg, och ta en diskussion
            och belysa de effekterna. Vi kan kanske också ta in andra aktörer,
            t.ex. Bäckström, inte Lars utan Urban. Vad är
          </note>
          <note>
            Riksbankens roll i denna process? Vad gör de för att trygga kronan?
            Vad är regeringens roll? Är regeringen utan skuld när kronan är
            i obalans? Troligtvis inte.
          </note>
          <note>
            Det är väl inte farligt om vi kommer in på dessa områden, Arne
            Kjörnsberg? Det kan inte vara det som oroar Arne Kjörnsberg, dvs.
            att en sådan kommitté skulle kunna halka in på det. Låt oss börja
            här hemma och även ta den internationella diskussionen precis
            som den andre boråsaren, f.d. ledamoten Ingvar
          </note>
          <note>
            Carlsson, vågade. Arne Kjörnsberg från Borås vågar nog han också.
            Det är kanske någon som stoppar. Vad vet jag?
          </note>
          <note type="speaker">
            Anf. 93 ARNE KJÖRNSBERG (s) replik:
          </note>
          <note>
            Herr talman! Till Lars Bäckström vill jag säga att jag fortfarande
            sjunger: Alla tillsammans! Det var inte bara när jag var SSU-are
            en gång i tiden.
          </note>
          <note>
            Men vi anser faktiskt inte att tiden är mogen. Det kan hända
            att vi skall göra detta i framtiden. Diskussionen pågår ju, men
            vi tror inte att det vore bra att göra det just nu i alla fall.
          </note>
          <note>
            Lars Bäckströms tankar satte i gång när jag talade om en tidigare
            ledamot av denna kammare. Det var precis det som var meningen.
            Jag ville att Lars Bäckström och kammarens övriga ledamöter skulle
            fundera på vem det var jag avsåg.
          </note>
          <note>
            Sedan nämnde Lars Bäckström den där bankmannen, 41-åringen Jacob
            Wallenberg. Det var hans bank vars aktier för tre och ett halvt
            år sedan var värda en korv med bröd. Nu är aktierna värda ungefär
            sex gånger så mycket som en direkt följd av att folkrepresentationen
            i Sveriges land, representerad här i kammaren, genom den dåvarande
            regeringen i samarbete med den dåvarande oppositionen och i motsats
            till
          </note>
          <note>
            Rolf Åbjörnsson bedömde att det var nödvändigt att klara det
            finansiella systemet. Vi få väl försöka klyva näbb med den där
            bankmannen, Lars Bäckström. Vi kan väl hjälpas åt med det.
          </note>
          <note>
            Sedan undrar Lars Bäckström om regeringen har ansvar eller inte.
            Marknaden - jag vet inte om det är med litet eller stort m - påstår
            att regeringen har ansvar i så måtto att en socialdemokratisk
            partiordförande har talat om att vi socialdemokrater mer skall
            diskutera och koncentrera oss på traditionella socialdemokratiska
            saker som rättvisa och solidaritet.
          </note>
          <note type="speaker">
            Anf. 94 LARS BÄCKSTRÖM (v) replik:
          </note>
          <note>
            Herr talman! När jag talade om regeringens eventuella ansvar,
            var det inte att regeringen sade att man skall föra en traditionell
            fördelningspolitik och värna de svaga som var orsaken. Men det
            behövs kanske andra åtgärder som regeringen inte har vidtagit.
            Man har t.ex. inte tagit upp den här diskussionen med dessa leende
            41-åringar. Det bör vi nog sätta i gång med nu.
          </note>
          <note>
            Låt mig också kommentera några andra saker. Arne Kjörnsberg säger
            att jag behöver vitboken. Om jag skall vara ärlig är det nog inte
            för min skull. Det var ju Bengt Silfverstrand som motionerade,
            och det var kanske inte heller i egen sak som han motionerade.
          </note>
          <note>
            Det var väl för medborgarnas sak som han gjorde det.
          </note>
          <note>
            Vi kan nog få material. Avslå i dag, men verkställ i handling!
            Det kvittot har vi skyldighet att ge på alla de pengar vi använde
            för att rädda de leende 41-
          </note>
          <note>
            åringarna.
          </note>
          <note>
            En annan sak är att konkurrensen inom banksektorn är viktig att
            utöka, för småföretagens skull. Och slår man samman två saker
            betyder det vanligtvis att konkurrensen inte ökar, Arne Kjörnsberg.
            Nog kan väl Arne Kjörnsberg hålla med mig om att det vanligtvis
            är så. Skulle man slå samman Nordbanken med en annan bank skulle
            det vanligtvis inte leda till ökad konkurrens. Med litet grand
            av sunt bondförnuft kan väl Arne Kjörnsberg hålla med om det.
            Och det är viktigt, tror jag, att behålla det här i statlig ägo
            för att vi skall kunna återvinna en del av det vi satsade. Är
            det i varje fall inte en möjlighet - en option, som man säger
            i den världen - att återvinna medel genom att behålla ägarskapet?
            Vanligtvis äger man väl för att få avkastning på satsade medel.
            Är det inte vanligtvis så i en marknadsekonomi, Arne Kjörnsberg?
            Det tror vi väl båda två.
          </note>
          <note>
            Och, Arne Kjörnsberg, ta steget och sätt i gång den här kommissionen
            och studera finansmarknaden utifrån den gamla devisen: Folkets
            väl går före storfinansens!
          </note>
          <note type="speaker">
            Anf. 95 ARNE KJÖRNSBERG (s) replik:
          </note>
          <note>
            Herr talman! Vanligtvis är det nog så, Lars Bäckström, att om
            man slår ihop två företag på en marknad av oligopolkaraktär blir
            konkurrensen mindre. Men det gäller bara vanligtvis - inte alltid.
            Jag vågar inte vara så självsäker som Lars Bäckström respektive
          </note>
          <note>
            Roy Ottosson i den frågan. Det finns faktiskt olika aspekter.
          </note>
          <note>
            Jag är säker på att Lars Bäckström inte behöver någon sådan där
            vitbok. Men vi kan väl lova varandra att fortsätta fundera på
            de här sakerna, diskutera dem och lyssna på vad människor tycker
            om dem. Sedan kan vi tillsammans bilda front mot de leende 41-
          </note>
          <note>
            åringarna, eller vad de nu var.
          </note>
          <note type="speaker">
            Anf. 96 SONJA REMBO (m) replik:
          </note>
          <note>
            Herr talman! Först och främst vill jag instämma i vad Karin Pilsäter
            och Roy Ottosson tidigare sade, nämligen att den här debatten
            inte handlar om någon sorts fackföreningsfientlighet. Det är nonsens
            att påstå något sådant. Däremot kan man fråga sig om hanteringen
            av försäkringsfrågorna verkligen gagnar den fackliga verksamheten.
          </note>
          <note>
            Arne Kjörnsberg sade att riksdagen inte skall lägga sig i de
            kollektiva hemförsäkringarna. Det är intressant att samtidigt
            lyssna på hans och Lars Bäckströms replikskifte när det gäller
            konkurrensfrågorna.
          </note>
          <note>
            Det värn om konkurrensen som man säger sig stå för gäller uppenbarligen
            inte de enskilda fackföreningsmedlemmarna och deras möjligheter
            att välja bland konkurrerande försäkringar på hemförsäkringsområdet.
            Här upphävs plötsligt både konsumentskydd och konkurrensskydd
            för kanske 50 % av marknaden för hemförsäkringar. Självklart skall
            riksdagen lägga sig i när människor reagerar mot detta och vi
            får orimliga konsekvenser.
          </note>
          <note>
            Vi har en ordning där Volvo och Abba skyddas, såsom vi talade
            om tidigare. De behöver inte betala för en produkt som de inte
            vill ha. De behöver inte skriva reservationsanmälningar mot försäkringar
            som de inte vill ha. Deras upphandling skyddas av lagarna.
          </note>
          <note>
            Men det gäller inte för den enskilde LO-medlemmen.
          </note>
          <note>
            Arne Kjörnsberg hänvisar då, i likhet med Lars
          </note>
          <note>
            Bäckström, till organisationernas rätt att göra vad de vill.
            Låt mig då referera vad Europadomstolen har sagt om demokrati:
          </note>
          <note>
            "Demokrati innebär icke att majoriteten alltid vinner: det måste
            skapas en balans som tillförsäkrar minoriteten en rättvis behandling
            och som undviker missbruk av den dominerande positionen."
          </note>
          <note>
            Det är det denna debatt handlar om: att skapa balans och att
            tillförsäkra minoriteten en rättvis behandling.
          </note>
          <note type="speaker">
            Anf. 97 ARNE KJÖRNSBERG (s) replik:
          </note>
          <note>
            Herr talman! Sonja Rembo sade nu att det inte handlar om fackföreningsfientlighet.
            Karin Pilsäter sade tidigare - eftersom Sonja Rembo refererade
            till
          </note>
          <note>
            Karin Pilsäter tillåter jag mig att säga det - att det inte handlar
            om någon negativ inställning till fackföreningsrörelsen. Men,
            säger ni, de skall inte ägna sig åt det här. Det är ju precis
            det jag reagerar emot: att ni vill bestämma vad de skall bestämma
            om! Det tycker jag är fel.
          </note>
          <note>
            Jag har inte kritiserat er för att ni har sagt att riksdagen
            inte skall lägga sig i om fackföreningarna skaffar en kollektiv
            sakförsäkring. Jag har sagt: Ni skall inte bry er om vad de fattar
            för beslut! De måste själva få fatta sina beslut.
          </note>
          <note>
            Jag skall citera vad Högsta domstolen sade för tio år sedan:
            "Med utgångspunkt i synsättet att ideella föreningar bör ha förhållandevis
            stor frihet att utan ingripande utifrån själva ordna sina angelägenheter,
            måste förbundets bedömning av omfattningen av dess ändamål enligt
            stadgarna tillmätas stor betydelse." Så sade Högsta domstolen
            när den behandlade en fråga om kollektiv hemförsäkring för tio
            år sedan. Jag tycker som Högsta domstolen.
          </note>
          <note type="speaker">
            Anf. 98 SONJA REMBO (m) replik:
          </note>
          <note>
            Herr talman! Vad jag försöker hävda är att den enskildes intresse
            understundom väger tyngre än en organisations intresse. Det var
            därför jag refererade vad Europadomstolen säger. Det är precis
            detta det handlar om. Det måste skapas en balans som tillförsäkrar
            minoriteten rättvis behandling och som undviker missbruk av den
            dominerande positionen.
          </note>
          <note>
            Vi skall inte lägga oss i, upprepar Arne Kjörnsberg och åberopar
            Högsta domstolen. Det är intressant. Man kan tala länge om de
            här domarna. Tingsrätten och Svea hovrätt underkände försäkringarna.
          </note>
          <note>
            De ansåg att det var fel att gå fram på det sättet. Högsta domstolen
            vände på detta. Det intressanta är att
          </note>
          <note>
            Högsta domstolen hänvisade till majoritetsintresset, till skillnad
            från tingsrätten och Svea hovrätt som hänvisade till minoritetsintressena.
          </note>
          <note>
            Vad Högsta domstolen sade var att det ekonomiska ingreppet är
            praktiskt taget betydelselöst för den enskilde. Man talade om
            att 0,1 % på avgiften skulle gå till försäkringen; det gällde
            i det fallet Elektrikerförbundet.
          </note>
          <note>
            Jag undrar om Högsta domstolen i dag - domen kom 1987 - när man
            ser utvecklingen på det här området hade gjort samma bedömning.
            Det hade varit mycket intressant att veta.
          </note>
          <note>
            Jag hävdar fortfarande att domen visar att minoritetsintressena
            - den enskildes rättighet att bli likabehandlad, att lagarna skall
            gälla lika för alla, enskilda som företag, stora som små - väger
            tyngre än majoritetsintresset i det här fallet. Jag beklagar att
            Socialdemokraterna och Vänsterpartiet inte inser den stora och
            djupa principiella skillnaden och hur viktigt detta är för demokratin
            i Sverige.
          </note>
          <note type="speaker">
            Anf. 99 ARNE KJÖRNSBERG (s) replik:
          </note>
          <note>
            Herr talman! Sonja Rembo säger att den enskildes intresse väger
            tyngre än en organisations intresse.
          </note>
          <note>
            Men, Sonja Rembo, en organisation är summan av sina medlemmar.
            Vi har ju sett det i blixtbelysning:
          </note>
          <note>
            Ett antal medlemmar i Kommunal tyckte att ett beslut fattat på
            deras kongress inte var riktigt. I enlighet med stadgarna plockade
            de ihop tillräckligt många namn för att få en extrakongress. Den
            kom till, man diskuterade frågan och så fattade man ett beslut
            om att ta upp frågan på den ordinarie kongressen i sommar.
          </note>
          <note>
            Vad begär Sonja Rembo? Hon begär tydligen att vi skall säga:
            Ni får inte fatta beslut om det. Ni kommunalare får inte fatta
            beslut om att ni vill ha en kollektiv hemförsäkring, hur bra ni
            än tycker att det är.
          </note>
          <note>
            Det är vad Sonja Rembo begär av oss, och det tycker jag är fel.
          </note>
          <note>
            Sedan talar Sonja Rembo om den enskilde hit och den enskilde
            dit. Osökt kommer jag att tänka på en ledande tidningsman vid
            en tidning som förr i tiden var landets största. Han sade: Min
            tidning står alltid på de enskildas sida - sedan måste jag göra
            en travesti, för jag får inte svära i kammaren - men de måste
            vara väldigt enskilda. Precis så uppträder Sonja Rembo.
          </note>
          <note type="speaker">
            Anf. 100 KARIN PILSÄTER (fp) replik:
          </note>
          <note>
            Herr talman! Arne Kjörnsberg frågade i sitt anförande hur vi
            i Folkpartiet egentligen såg på det förhållandet att man sluter
            sig samman för att reda ut gemensamma frågor. Precis som jag framförde
            i mitt anförande tycker vi att det är alldeles utmärkt. Det visar
            också historien. I många fall har liberaler tillsammans med socialdemokrater,
            just för att lösa gemensamma problem, startat konsumentföreningar,
            fackföreningar och studieförbund, för att bara nämna några exempel.
          </note>
          <note>
            Men villkoren för de beslut man har fattat gemensamt måste ibland
            förändras via riksdagsbeslut. Vi anser inte, som Arne Kjörnsberg
            påstår, att de här föreningarna inte skall få fatta beslut om
            att ha kollektiva sakförsäkringar. Det står uttryckligen i reservationen
            - som en information för dem som inte har materialet till hands
            - att vi vill ha ett lagförslag med en förändring som säkerställer
            att avtal om kollektiva sakförsäkringar inte kan undandras konsumentskydd
            och skydd mot oskälig konkurrens. Det är det som det här handlar
            om. Det är där Arne Kjörnsberg och socialdemokraterna blandar
            bort korten och försöker få det att låta som om vi anser att man
            inte skall få fatta den här typen av beslut över huvud taget.
            Det är inte det som det handlar om. Det handlar om att det skall
            ske på acceptabla villkor för den enskilde.
          </note>
          <note type="speaker">
            Anf. 101 ARNE KJÖRNSBERG (s) replik:
          </note>
          <note>
            Herr talman! Det är alldeles utmärkt att man sluter sig samman,
            sade Karin Pilsäter. Jag blev riktigt varm i hjärtat. Sedan refererar
            Karin Pilsäter till samarbetet mellan liberaler och socialdemokrater.
            Det är jättebra.
          </note>
          <note>
            Varför kan vi inte samarbeta nu, Karin Pilsäter? Man kan inte
            bara leva på historia.
          </note>
          <note>
            Karin Pilsäter sade faktiskt i sitt huvudanförande, och det var
            det som gjorde att jag inte blev varm i hjärtat utan snarare kall:
            Detta är inte någon negativ inställning till fackföreningsrörelsen,
            men den skall inte ägna sig åt dessa frågor. Det är det jag utifrån
            principiella utgångspunkter reagerar så starkt emot.
          </note>
          <note>
            Karin Pilsäter, liberal, vill tala om för fackföreningsrörelsen
            vilka beslut den skall fatta i Kommunal,
          </note>
          <note>
            Elektrikernas, SIF eller vad det kan vara, kanske t.o.m. i den
            där organisationen som organiserar jägare. Men de kanske är undantagna.
            Det kanske bara är fackföreningsrörelsen som Karin Pilsäter tänker
            på.
          </note>
          <note type="speaker">
            Anf. 102 KARIN PILSÄTER (fp) replik:
          </note>
          <note>
            Herr talman! Jag måste faktiskt erkänna att jag tycker att Arne
            Kjörnsberg inte beter sig särskilt seriöst i den här debatten.
            Det beror förmodligen på att han inser att hans egna argument
            över huvud taget inte håller.
          </note>
          <note>
            Om han skulle citera vad jag faktiskt sade skulle han ha lagt
            till något, nämligen: Jag tror för egen del.
          </note>
          <note>
            Jag tror personligen inte att det här är särskilt lyckat.
          </note>
          <note>
            Jag tycker inte att riksdagen skall fatta några sådana beslut.
            Det har jag aldrig föreslagit. Jag tror personligen inte att det
            är en bra utveckling för föreningarna.
          </note>
          <note>
            Men det är ett ställningstagande som de får göra.
          </note>
          <note>
            Det vi har föreslagit, oavsett om det är en fackförening eller
            någon annan förening, vilken förening som helst, är att de beslut
            och avtal man träffar om kollektiva sakförsäkringar, eller för
            den delen någon annan typ av kollektiva avtal, inte skall undandras
            konsumentskydd och skydd mot oskälig konkurrens.
          </note>
          <note>
            Det är väl inte så konstigt. Jag tror att Arne Kjörnsberg personligen
            måste komma på betydligt bättre argument i själva sakfrågan om
            den här debatten skall kunna vinnas av er sida.
          </note>
          <note type="speaker">
            Anf. 103 LARS BÄCKSTRÖM (v):
          </note>
          <note>
            Herr talman! Jag vill egentligen inte förlänga denna diskussion.
            Men jag gör det för att inte kammaren skall gå här hela eftermiddagen
            och fundera. Det är liksom litet Jeopardy-artat när Arne Kjörnsberg
            i sitt inlägg säger att en före detta ledamot av denna kammare
            är väsentligt ansvarig för en finansiell valutakris.
          </note>
          <note>
            Skall man, som de gör i Jeopardy, svara: Vem var
          </note>
          <note>
            Ingvar Carlsson? Nej, det kan det inte vara.
          </note>
          <note>
            Men det var också Bit för bit, Arne Kjörnsberg.
          </note>
          <note>
            Det var väl fempoängsnivån. Om vi som är fåkunniga inte kan få
            namnet på den det var, kan vi väl i alla fall få fyra- eller trepoängsnivån.
            Vem var denna före detta ledamot av denna kammare?
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            13 § Vissa spelfrågor
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU21
          </note>
          <note>
            Vissa spelfrågor
          </note>
          <note type="speaker">
            Anf. 104 FREDRIK REINFELDT (m):
          </note>
          <note>
            Herr talman! Bakom rubriken Vissa spelfrågor döljer sig sex motioner
            från den allmänna motionsperioden som stretar i litet olika riktningar.
            Jag tänkte mest uppehålla mig vid den motion som har behandlat
            aktiebolaget Tipstjänst eller snarare den nya anordning som vi
            har sedan ett par år tillbaka. I detta land som vi ibland skojar
            om som fantastiskt just för att staten har så stort inflytande
            i olika saker har vi nu också fått aktiebolaget Svenska spel som
            ett moderbolag över Penninglotteriet och Tipstjänst efter det
            att de slogs ihop.
          </note>
          <note>
            Det där tycker jag delvis visar på en typisk intressekonflikt
            som staten kan hamna i när den försöker bestämma och styra över
            allting. Först sätter riksdagen spelreglerna för spelmarknaden.
            Sedan är vi en mycket stor aktör. Dessutom tjänar vi väldigt mycket
            pengar på att ta in skatt från den här verksamheten, samtidigt
            som vi i andra sammanhang berättar om hur farligt det egentligen
            är att spela över huvud taget.
          </note>
          <note>
            Före 1994, då den här riksdagen hade en annan och bättre majoritet,
            hade vi ett beslut på att i stället föra ut Tipstjänst till de
            ideella organisationerna och därmed delvis bryta den statliga
            dominans över spelmarknaden som finns. Skälet till detta är i
            korthet att vi därmed tror oss bättre kunna garantera den mycket
            nära koppling som finns mellan Spelsverige och finansieringen
            av idrottsrörelsen i Sverige. Vi menar att riksdagen med den ordning
            som nu finns med ett enkelt klubbslag över natt kan förändra finansieringsförutsättningarna
            för folkrörelserna, eftersom man har valt en annan lösning.
          </note>
          <note>
            Dessutom tror vi att det skulle gagna möjligheterna att utveckla
            nya typer av spel. Det är ju väldigt populärt att försöka förändra,
            och vi har sett många exempel under senare år på hur man faktiskt
            har kunnat introducera nya spelformer som har kapat åt sig stor
            plats och t.o.m. trängt undan gamla spel. Det skulle förmodligen
            gå bättre i en mer fristående tipstjänstorganisation.
          </note>
          <note>
            Vi tror också att vi på det här sättet kan säkerställa att handikappidrotten
            i Sverige får mer pengar. Det finns ett underlag för det i den
            motion som vi lutar oss mot.
          </note>
          <note>
            Staten kan naturligtvis tillförsäkra sig att få lika mycket pengar,
            om nu staten är orolig för detta, genom att bestämma storleken
            på en typ av koncessionsavgift som man tar in från Tipstjänst
            även om det sköts, ägs och regleras av ideella organisationer.
          </note>
          <note>
            Detta är i korthet vad motionen av Bo Lundgren och Karl-Gösta
            Svenson handlar om och som vi har ställt oss bakom. Jag yrkar
            därför bifall till reservation
          </note>
          <note>
            1 till detta betänkande.
          </note>
          <note type="speaker">
            Anf. 105 LISBET CALNER (s):
          </note>
          <note>
            Herr talman! Som Fredrik Reinfeldt sade är det sex motioner från
            den allmänna motionstiden om statlig spelverksamhet som det här
            betänkandet handlar om. Moderaterna tycker att regeringen borde
            finna former för att överföra ägandet av Tipstjänst till idrotten
            och övriga ideella organisationer.
          </note>
          <note>
            Riksdagen avslog det förslaget våren 1996. Det är ungefär ett
            år sedan. Utskottet anser nu inte att det finns någon anledning
            att ändra det beslutet. Det har inte ens gått ett år. Det är bara
            tio månader, vill jag minnas, sedan vi fattade beslutet att Tipstjänst
            och
          </note>
          <note>
            Penninglotteriet skall slås samman. Jag ser inga som helst skäl
            till att vi skulle ändra detta i dag.
          </note>
          <note>
            När det gäller vinstdelningen pekar motionärerna också på att
            regler kan ändras genom ett riksdagsbeslut och att man på så vis
            inte får samma ekonomiska stabilitet. Visst är det så, de kan
            ändras. Men man måste ju veta vad man vill i politiken och se
            litet mer långsiktigt för att nå den stabilitet som moderaterna
            tycker är så viktig. Därför tycker vi att det är viktigt att Tipstjänst
            och Penninglotteriet ges möjligheten att genomföra den här sammanslagningen
            efter de förutsättningar som drogs upp i det beslut som riksdagen
            fattade. Då ges möjlighet till stabilisation i organisationen,
            som moderaterna i andra sammanhang säger är så viktig.
          </note>
          <note>
            Av den anledningen tycker jag att det är litet ologiskt av moderaterna
            att redan nu begära den här förändringen av det beslut som vi
            fattade för tio månader sedan. Ert eget skäl om att skapa stabilitet
            använder jag som skäl för att avstyrka den förändring som Fredrik
            Reinfeldt har föreslagit.
          </note>
          <note>
            Vi är överens om att handikappidrotten skall främjas, och den
            får ju också ett betydande stöd genom Riksidrottsförbundet.
          </note>
          <note>
            Vänsterpartiet och Kristdemokraterna konstaterar i sin reservation
            att förutsättningarna för den övergång till vinstdelningssystem
            som riksdagen har fattat beslut om ännu inte är uppfyllda. Då
            är det ju också rätt naturligt att det resultat som vi förväntar
            oss ännu inte kan uppfyllas. Skälet till detta är att vinstutvecklingen
            har varit dålig på grund av att det har funnits för få värdeautomater.
            De har ännu inte kunnat placeras ut i den utsträckning som var
            tänkt. Utskottet utgår ifrån att regeringen kommer att ta de erforderliga
            kontakterna med föreningslivet så att det av riksdagen fattade
            beslutet om vinstdelning, i mån av överskott vill säga, kommer
            att infrias.
          </note>
          <note>
            När det gäller det särskilda yttrandet från Folkpartiet liberalerna
            angående medel till sjöräddningen håller jag med om att det är
            en verksamhet som är mycket viktig, och jag uppskattar den verkligen.
            Som bohuslänning och kustbo inte minst önskar jag dessutom att
            det skulle finnas pengar i statskassan så att vi kunde ge ett
            bidrag. Så är dock inte fallet för dagen, och inte heller när
            vi skrev detta betänkande, men låt oss hoppas på bättre tider.
          </note>
          <note>
            Med det anförda, herr talman, yrkar jag bifall till hemställan
            i betänkandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            BoU14 Viss översyn av reglerna för bostadsbidragen
          </note>
          <note>
            1. utskottet
          </note>
          <note>
            2. res. (v)
          </note>
          <note>
            Kammaren biföll utskottets hemställan med acklamation.
          </note>
          <note>
            JoU12 Stödet till rennäringen
          </note>
          <note>
            Kammaren biföll utskottets hemställan.
          </note>
          <note>
            LU12 Immaterialrättsliga frågor
          </note>
          <note>
            Mom. 2 (patentens betydelse)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 3 (prioritetsrätten)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            64 för res. 2
          </note>
          <note>
            1 avstod
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 24 c, 18 fp, 18 v, 15 mp, 13 kd
          </note>
          <note>
            För res. 2: 64 m
          </note>
          <note>
            Avstod: 1 fp
          </note>
          <note>
            Frånvarande: 21 s, 16 m, 3 c, 7 fp, 4 v, 3 mp, 2 kd
          </note>
          <note>
            Mom. 4 (patent på livsformer)
          </note>
          <note>
            1. utskottet
          </note>
          <note>
            2. res. 3 (c, v, mp)
          </note>
          <note>
            Votering:
          </note>
          <note>
            223 för utskottet
          </note>
          <note>
            72 för res. 3
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 64 m, 19 fp
          </note>
          <note>
            För res. 3: 24 c, 1 fp, 18 v, 16 mp, 13 kd
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU13 Konsumentpolitiska frågor
          </note>
          <note>
            Mom. 1 (konsumentpolitikens mål och inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            231 för utskottet
          </note>
          <note>
            63 för res. 1
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 24 c, 20 fp, 18 v, 16 mp, 13 kd
          </note>
          <note>
            För res. 1: 63 m
          </note>
          <note>
            Frånvarande: 21 s, 17 m, 3 c, 6 fp, 4 v, 2 mp, 2 kd
          </note>
          <note>
            Mom. 3 (konsumenterna och miljön)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            16 för res. 4
          </note>
          <note>
            20 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 64 m, 24 c, 18 v, 13 kd
          </note>
          <note>
            För res. 4: 16 mp
          </note>
          <note>
            Avstod: 20 fp
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Mom. 4 (miljömärkningen)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            256 för utskottet
          </note>
          <note>
            24 för res. 5
          </note>
          <note>
            15 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 64 m, 20 fp, 18 v, 1 mp, 13 kd
          </note>
          <note>
            För res. 5: 24 c
          </note>
          <note>
            Avstod: 15 mp
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Mom. 6 (TV-reklam till barn, m.m.)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            17 för res. 6
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 62 m, 24 c, 20 fp, 18 v, 12 kd
          </note>
          <note>
            För res. 6: 16 mp, 1 kd
          </note>
          <note>
            Frånvarande: 21 s, 18 m, 3 c, 6 fp, 4 v, 2 mp, 2 kd
          </note>
          <note>
            Mom. 8 (indirekt reklam)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            262 för utskottet
          </note>
          <note>
            29 för res. 7
          </note>
          <note>
            4 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 64 m, 24 c, 20 fp, 1 v, 13 kd
          </note>
          <note>
            För res. 7: 13 v, 16 mp
          </note>
          <note>
            Avstod: 4 v
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU22 Ändrade regler för filialetablering samt vissa insättningsgarantier
          </note>
          <note>
            Kammaren biföll utskottets hemställan.
          </note>
          <note>
            FiU18 Bank- och försäkringsfrågor
          </note>
          <note>
            Mom. 3 (kommitté för att analysera penning- och valutamarknaden)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            34 för res. 6
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 64 m, 24 c, 20 fp, 13 kd
          </note>
          <note>
            För res. 6: 18 v, 16 mp
          </note>
          <note>
            Avstod: 1 s
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Mom. 4 (kollektiva sakförsäkringar)
          </note>
          <note>
            1. utskottet
          </note>
          <note>
            2. res. 7 (m, fp, mp, kd)
          </note>
          <note>
            Votering:
          </note>
          <note>
            159 för utskottet
          </note>
          <note>
            135 för res. 7
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 1 c, 18 v
          </note>
          <note>
            För res. 7: 64 m, 22 c, 20 fp, 16 mp, 13 kd
          </note>
          <note>
            Frånvarande: 21 s, 16 m, 4 c, 6 fp, 4 v, 2 mp, 2 kd
          </note>
          <note>
            Andre vice talman Görel Thurdin (c) anmälde att hon avsett att
            rösta nej men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU21 Vissa spelfrågor
          </note>
          <note>
            Mom. 1 (överlåtelse av AB Tipstjänst samt stöd till handikappidrott)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            226 för utskottet
          </note>
          <note>
            69 för res. 1
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 24 c, 15 fp, 18 v, 16 mp, 13 kd
          </note>
          <note>
            För res. 1: 64 m, 5 fp
          </note>
          <note>
            Frånvarande: 21 s, 16 m, 3 c, 6 fp, 4 v, 2 mp, 2 kd
          </note>
          <note>
            Mom. 2-5
          </note>
          <note>
            Kammaren biföll utskottets hemställan.
          </note>
          <note>
            14 § Kommunala kompetensfrågor
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU12
          </note>
          <note>
            Kommunala kompetensfrågor
          </note>
          <note type="speaker">
            Anf. 106 BIRGIT FRIGGEBO (fp):
          </note>
          <note>
            Fru talman! Motala, Gävle, Örebro och Stenungsund är kommuner
            som har gjort sig bemärkta under det senaste året. Vi tycks ha
            fått en ny kommunindelning i Sverige. Å ena sidan är det de kommuner
            som redan har drabbats av skandaler, och å andra sidan är det
            de kommuner som ännu inte har drabbats.
          </note>
          <note>
            Kommunalmän - jag säger medvetet män - har tvingats lämna sina
            förtroendeuppdrag, ofta efter många år av utfört värv, ofta till
            nytta för kommuninvånarna och i deras tjänst.
          </note>
          <note>
            Ibland har de här kommunalmännen tvingats lämna sina uppdrag
            på grund av ren brottslig verksamhet, som har uppdagats, men ofta
            har de tvingats bort på grund av oaktsamhet med skattebetalarnas
            pengar och helt enkelt ett olämpligt uppträdande och leverne.
          </note>
          <note>
            Vad beror det på att vi har fått så många skandaler just nu?
            Var det bättre förr?
          </note>
          <note>
            En av anledningarna till alla upptäckter just nu hänger naturligtvis
            samman med den ökade kontrollen. I Sahlinaffärens spår började
            lokaltidningarna att granska sina egna politiker på ett systematiskt
            sätt, vilket inte hade skett löpande tidigare. Det som uppdagas
            nu kan alltså ha pågått under många år utan att det har avslöjats.
            Många av de avslöjade skandalerna har också några år på nacken.
          </note>
          <note>
            En annan förklaring kan vara att offentlighetsprincipen infördes
            för kommunala bolag för ganska kort tid sedan. De kommunala bolagen
            har alltså blivit tvungna att öppna sina arkiv för insyn - något
            som inte fanns tidigare. Vi vet således inte om det var bättre
            förr.
          </note>
          <note>
            Före kommunsammanläggningen under 50- och
          </note>
          <note>
            60-talen hade vi betydligt fler förtroendevalda, så man kunde
            ju tro att kontrollen då var svårare att upprätthålla. Men å andra
            sidan befann sig politikerna då mycket närmare sina väljare, och
            varje förtroendevald och tjänsteman hade betydligt mindre resurser
            att bestämma över. Troligen var den sociala kontrollen större,
            och tillfällena som gav tjuven var färre.
          </note>
          <note>
            Den offentliga verksamheten i Sverige har i ett längre perspektiv
            vuxit dramatiskt. Den har ändrats till både innehåll och arbetsform.
            Vi har i dag mer än
          </note>
          <note>
            1 500 kommunala bolag. De har en omsättning på ca
          </note>
          <note>
            125 miljarder. Det betyder att ungefär 20 % av den kommunala
            verksamheten nu bedrivs i bolagsform.
          </note>
          <note>
            Offentligt finansierad verksamhet sker i tre skilda former: i
            egen regi i nämndform, i aktiebolagsform och efter upphandling
            i entreprenadform. Det råder betydande funktionsskillnader mellan
            dessa olika verksamhetsformer.
          </note>
          <note>
            I förvaltningsformen sker samverkan i demokratisk ordning människor
            emellan inom ett geografiskt område. Syftet är att producera eller
            tillhandahålla nyttigheter och tjänster för att tillgodose gemensamma
            behov av ett visst slag. Aktiebolaget däremot är en för affärsmässig
            verksamhet anpassad juridisk person för satsande av riskvilligt
            kapital i vinstsyfte.
          </note>
          <note>
            Barbara Czarniawska, professor i företagsekonomi, säger i en
            DN-intervju att följden av den här blandningen mellan olika verksamhetsformer
            har blivit en väldig begreppsförvirring ute i kommunerna.
          </note>
          <note>
            Hon säger att det inte längre finns några fasta former för hur
            politiker och högt uppsatta tjänstemän skall vara.
          </note>
          <note>
            Folkpartiet har länge hävdat att den kommunala verksamheten skall
            drivas i nämndform. Den formen är bäst anpassad för att i demokratisk
            öppenhet driva gemensamma angelägenheter inom ett visst geografiskt
            område. Om man anser att man behöver bolagisera en viss verksamhet
            skall man först pröva om den kan privatiseras; affärsverksamhet
            och därmed förenade risker skall överlämnas till privata företag.
            Det ansluter till en gammal god liberal princip.
          </note>
          <note>
            I stället har vi fått se vad jag brukar kalla en sovjetisering
            av svensk ekonomi. Det offentliga drivs alltmer in i en ren affärsverksamhet,
            samtidigt som de privata företagen alltmer sveps in i den offentliga
            sfären. Nu senast har vi från en utredning sett förslag om att
            offentlighetsprincipen skall gälla i vissa privata företag som
            levererar till offentliga myndigheter.
          </note>
          <note>
            Förra våren fattade riksdagen ett mycket viktigt principiellt
            beslut som kan få efterföljare i framtiden.
          </note>
          <note>
            Det beslutades att kommunala trafikföretag inte längre bara skall
            få bedriva trafik inom den egna kommunen och för de egna kommuninvånarna,
            utan de skall få ge sig ut i andra kommuner och konkurrera med
            andra, även privata, trafikbolag. Därmed är ju alla kommunala
            principer brutna, och det kan komma att bli fritt att bedriva
            alltmer av verksamheten i rent affärsmässiga former över stora
            områden i vårt land.
          </note>
          <note>
            Självfallet påverkas därmed också politikernas sätt att arbeta.
          </note>
          <note>
            Jag är övertygad om att bolagiseringen av de kommunala verksamheterna
            är en av orsakerna till de senaste årens kommunala skandaler:
            Här gäller det att sälja kommunen, här gäller det att representera,
            här gäller det att konkurrera med löner, fallskärmar och förmåner
            för att stå sig i den privata konkurrensen.
          </note>
          <note>
            En viktig uppgift nu är att avbolagisera kommunerna. Här föreligger
            i dag fyra socialdemokratiska motioner som alla vill utöka kommunens
            kommersiella verksamhet. Främst är de ute efter att kommunerna
            skall få verka över kommungränserna och sälja sina tjänster över
            hela landet. Några säger rent ut att det inte finns någon anledning
            att avvakta den försöksverksamhet på trafikområdet som inleddes
            den 1 juli förra året. Det är bara att tuta och köra.
          </note>
          <note>
            Det är konstigt att socialdemokrater ingenting lär av erfarenheter.
            De skandaler som främst drabbat socialdemokratiska manliga kommunpolitiker
            har inte givit dem någon tankeställare. Inte heller tycks de svårigheter
            som det offentliga har med att leverera vad det har lovat gjort
            något intryck. Det finns massor med arbetsuppgifter för den offentliga
            verksamheten inom vård, omsorg och skola som inte sköts bra i
            dag.
          </note>
          <note>
            Ändå vill socialdemokraterna utvidga sitt revir till kommersiell
            verksamhet över hela landet.
          </note>
          <note>
            Hur vore det om vi i stället koncentrerade oss på att se till
            att de genuina och centrala kommunala verksamheterna sköttes på
            ett bra sätt av kommunerna för de egna kommuninvånarna? Jag kan
            förstå att Socialdemokraterna har svårt med den monumentala förändring
            som måste till. Är man sprungen ur socialismen med planekonomin
            som den ursprungliga ideologin kan det naturligtvis ibland vara
            svårt med omställningen.
          </note>
          <note>
            Vad företagsamhet är har man nästan aldrig begripit - i varje
            fall inte småföretagsamhet. Att företagare är skapande människor
            med en unik entreprenörskompetens har de i grunden aldrig förstått.
            Kan det privata näringslivet så kan kommungubbarna, tycks vara
            devisen.
          </note>
          <note>
            Nog finns det exempel på vidlyftiga socialdemokratiska experiment
            som havererat. Jag fräschade nyligen upp mitt minne av näringsminister
            Anders
          </note>
          <note>
            Sundströms svindlande affärer i Piteå. I mitten av
          </note>
          <note>
            1970-talet började den kommunala bostadsstiftelsen i
          </note>
          <note>
            Piteå att köpa upp privata företag. Det var lokala bygg- och
            måleriföretag, ett mattbolag i Göteborg, elföretag och ett bilföretag
            som hade Saab-Scaniaagenturen för Norrbotten. Vidare ägde man
            VVS-
          </note>
          <note>
            företag, kabel-TV-företag och ett fastighetsbolag med fastigheter
            i Stockholm. Man hade t.o.m. ett försäljningsbolag i London. Till
            slut hade man kommunaliserat 19 privata företag inom fastighetsbranschen
            och entreprenadbranschen och inom handel och industri.
          </note>
          <note>
            Dessa företag samlades i mitten av 1980-talet under ett företag
            som hette Tetron Investment AB.
          </note>
          <note>
            Tetron ägdes till 90 % av kommunens allmännyttiga bostadsföretag.
          </note>
          <note>
            En stor del av bostadsföretagets fondmedel för underhåll blev
            bunden i aktier i Tetron, och hyresgästerna krävdes på höga hyreshöjningar.
            Efter diverse turer tvingades kommunen att sälja Tetron, men Anders
            Sundström, som var kommunalråd i Piteå, satt kvar som ordförande
            i styrelsen för det privata företaget.
          </note>
          <note>
            För ett parti med en sådan näringsminister ligger det naturligtvis
            nära till hands att göra som Socialdemokraterna i konstitutionsutskottet
            nu gör, nämligen att begära ett snabbt förslag från regeringen
            om kraftigt utökad försöksverksamhet för kommuner när det gäller
            att bedriva inte bara trafikföretagens verksamhet utan all kommunal
            verksamhet, inte bara i den egna kommunen utan i hela landet.
            Jag trodde att
          </note>
          <note>
            Socialdemokraterna haft nog av försöksverksamhet, bl.a. i Piteå.
          </note>
          <note>
            Att kommunister stöder socialdemokraterna i utskottet är inte
            förvånande, men att Centerpartiet inte har förstånd att ta sitt
            förnuft till fånga är mer svårbegripligt. Centern brukar ju tala
            om sin uppgift att främja småföretagen i Sverige. Att stödja majoriteten
            i utskottet innebär faktiskt motsatsen. Tyvärr har ingen centerpartist
            ens funnit det värt att anmäla sig till debatten här i dag. Som
            vi sagt tidigare: Det går alltså inte att lita på Centerpartiet
            i centrala frågor som rör småföretagsamheten i Sverige.
          </note>
          <note>
            Ur demokratisk synpunkt, och ekonomisk, finns det många nackdelar
            och risker med kommunala företag. Jag skall bara punktvis peka
            på några. Risken för jäv och sammanblandning av de olika rollerna
            i kommunen och bolagen är stor. Bolagsbesluten kan inte överklagas.
            Det är svårt att upprätthålla konkurrensneutralitet mellan kommunala
            och privata företag.
          </note>
          <note>
            Den viktigaste orsaken till det är att privata företag själva
            måste generera sina inkomster, medan ett kommunalt bolag alltid
            har kommunen och skattebetalarna i ryggen som kan stå för förluster,
            kommunal borgen och garantier. Insynen i bolagen är begränsad.
          </note>
          <note>
            De kommunala bolagen används för att syssla med verksamhet som
            ligger utanför den kommunala kompetensen.
          </note>
          <note>
            Fru talman! Jag har själv en begränsad erfarenhet av att sitta
            som ledamot i en styrelse i ett kommunalt bolag. Det var det kommunala
            byggföretaget här i
          </note>
          <note>
            Stockholm - K-bygg. Det blev aktuellt att upprätta en likvidationsbalansräkning
            enligt aktiebolagslagen i detta kommunala bolag därför att det
            började gå litet dåligt. Då sade till min stora förvåning en av
            Socialdemokraternas representanter att det var en kommunal verksamhet
            och att man inte behövde upprätta någon likvidationsbalansräkning
            eftersom kommunen stod bakom bolaget.
          </note>
          <note>
            Det finns som jag pekar på många skäl, både demokratiska och
            ekonomiska, att inte tillåta att fler kommunala bolag inrättas
            och att under de närmaste åren avveckla de kommunala bolag som
            finns. Tänk vad mycket öppnare kommunerna skulle bli! Tänk vad
            mycket pengar som skulle kunna nyttiggöras i de fattiga kommunernas
            kärnverksamheter. Tänk vad frestelserna för kommunala politiker
            och tjänstemän att berika sig själva skulle minska!
          </note>
          <note>
            Utskottsmajoriteten svarar med att de redan tidigare har uttalat
            att kommunal verksamhet i största möjliga utsträckning bör bedrivas
            i nämndform. De delar alltså i princip Moderaternas, Folkpartiets
            och Miljöpartiets uppfattning att nämndformen är att föredra framför
            bolagsformen. Kan man verkligen hävda att det ni säger är ärligt
            menat när cirka en femtedel av den kommunala verksamheten i dag
            bedrivs i bolagsform och att ni vill att kommunerna skall kommersialiseras
            ytterligare genom att näringsverksamheten skall kunna utvidgas
            till att gälla över hela landet?
          </note>
          <note>
            Varför vill ni inte göra någonting åt denna sak?
          </note>
          <note>
            Fru talman! Jag yrkar bifall till reservation 3.
          </note>
          <note type="speaker">
            Anf. 107 JERRY MARTINGER (m):
          </note>
          <note>
            Fru talman! Den första lagen om aktiebolag i Sverige tillkom
            år 1848. Men bolagsidén var inte ny. Det hade runtom i världen
            funnits företag med en aktiebolagsliknande struktur långt tidigare.
            De egentliga föregångarna till våra dagars aktiebolag var nämligen
            de handelskompanier som tillkom på 1600-talet. Dock fanns redan
            på 1200-talet ett bolagskonstruerat företag i Sverige. Det var
            första delen av det som i dag heter Stora Kopparbergs Bergslags
            AB. Stora Kopparberg torde därigenom kunna betecknas som världens
            äldsta instustribolag.
          </note>
          <note>
            Grundtanken bakom såväl handelskompanierna som de egentliga aktiebolagen
            var emellertid densamma, nämligen att enskilda människor skulle
            få göra penningsinsatser med rätt till andel i företag och vinst
            och rätt att överlåta sina andelar.
          </note>
          <note>
            Regleringen av aktiebolagen är privaträttslig och bolagens affärsverksamhet
            karakteriseras av snabba beslut och liten insyn. Verkställande
            direktören har omfattande befogenheter att fatta egna beslut utan
            att fråga någon annan. Inga handlingar i ett privat aktiebolag
            är offentliga och ingen kan överklaga ett sådant företags beslut
            hos någon dosmtol.
          </note>
          <note>
            Tanken med aktiebolagen är att de själva skall söka riskvilligt
            kapital på kapitalmarknaden. Bolagets affärsverksamhet är alltså
            ett risktagande i sig.
          </note>
          <note>
            Aktiebolaget strävar efter högsta möjliga avkastning på insatt
            kapital. Företaget måste gå med vinst för att överleva och måste
            därför anpassa sig efter kundernas önskemål. Företagets resurser
            fördelas följaktligen - i motsats till vad som gäller exempelvis
            en kommun - dit där de förväntas ge högst avkastning.
          </note>
          <note>
            De svenska kommunerna är i alla avseenden annorlunda konstruerade
            än aktiebolagen. De är en form av folklig lokal självstyrelse
            som har mycket gamla anor. De första egentliga kommunallagarna
            i Sverige tillkom år 1862, men olika former av lokal självstyrelse
            har utövats i vårt land sedan medeltiden.
          </note>
          <note>
            Den kommunala lagstiftningen, som är offentligrättslig till sin
            natur, har ändrats vid ett flertal tillfällen under de drygt 130
            år som den funnits, men den ursprungliga tanken bakom den lokala
            självstyrelsen -
          </note>
          <note>
            att de boende inom ett visst geografiskt område själva skall
            ha rätt att förvalta vissa gemensamma angelägenheter av intresse
            för alla boende i området - har alltid varit själva grundprincipen
            inom kommunalrätten.
          </note>
          <note>
            Det kommunala och demokratiska beslutsfattandet är långsamt eftersom
            alla skall få tillfälle att säga sin mening. För att säkerställa
            medborgarnas inflytande har sedan länge alla handlingar i en kommun
            i princip varit offentliga och medborgarna har haft rätt att överklaga
            alla beslut hos domstol.
          </note>
          <note>
            Fru talman! Om man hade berättat för en industriman eller politiker
            på 1870-talet att det hundra år senare i vårt land skulle vara
            vanligt förekommande med s.k. kommunala aktiebolag skulle vederbörande
            förmodligen inte ha trott sina öron. Man hade ju skapat så olika
            lagar just därför att de två företeelserna, aktiebolag å ena sidan
            och kommuner å andra sidan, var så olika. Beteckningen "kommunalt
            aktiebolag"
          </note>
          <note>
            skulle på 1870-talet sannolikt ha uppfattats som helt befängd.
          </note>
          <note>
            Det är över huvud taget otillfredsställande att kommuner och
            landsting under senare år har börjat bedriva alltfler delar av
            sin verksamhet i privaträttslig form och dessutom näringsverksamhet
            på områden som inte kan anses ligga inom deras formella kompetens
            och naturliga verksamhetsområden. Kommunerna är numera verksamma
            inom så skilda områden som t.ex. energi, vatten- och avlopp, budbilstransporter,
            gräsklippning och sekreterarservice. De flesta kommunala företag
            är aktiebolag. Men det finns också stiftelser, handels- och kommanditbolag
            samt ekonomiska och ideella föreningar.
          </note>
          <note>
            Kommunala politiker är ofta styrelseledamöter och ledande befattningshavare
            i de kommunala företagen - eller bolagen, som jag för enkelhetens
            skull säger fortsättningsvis. Risken för jävssituationer och sammanblandning
            av de olika rollerna i kommuner och bolag är därför mycket stor.
          </note>
          <note>
            Visserligen är det enligt 2 kap. 7 § kommunallagen tillåtet för
            kommuner och landsting att driva näringsverksamhet, men det skall
            i så fall ske i en mycket begränsad utsträckning och utan vinstsyfte.
          </note>
          <note>
            Skillnaderna mellan offentliga och privata företag som agerar
            på konkurrensmarknader är emellertid så stora att man utan vidare
            kan säga att det saknas objektiva förutsättningar att åstadkomma
            full konkurrensneutralitet.
          </note>
          <note>
            Genom att kommunen har startat och byggt upp de kommunala bolagen
            med avgifts- och skattepengar finns det redan från början en subventionering
            inbyggd i dessa företag. Det kommunala företaget står i jämförelse
            med det privata företaget så att säga redan i utgångsläget på
            en subventionerad grund. Varje krona i det privata företaget är
            ju däremot alltid en riskerad krona som har satsats med krav på
            förräntning.
          </note>
          <note>
            All kommunal verksamhet garanteras ytterst av skattemedel, varför
            det kapital som finns i ett kommunalt bolag inte är lika flyktbenäget
            vid t.ex. dålig lönsamhet som kapital i ett privatföretag. Kommunerna
            ställer sällan några egentliga ekonomiska krav på verksamheten
            i kommunägda aktiebolag. Det är ovanligt att man gör några större
            anspråk på avkastning på insatt eget kapital. Inte sällan avsäger
            man sig t.ex. aktieutdelning. Man ger ofta kapitaltillskott eller
            s.k. ägartillskott och skriver in förlusttäckningsgarantier redan
            i bolagsordningen.
          </note>
          <note>
            En kommunal näringsverksamhet innebär därför ett lågt, eller
            i många fall inget, ekonomiskt risktagande jämfört med privata
            företag. Detta snedvrider naturligtvis konkurrensen till de privata
            företagens nackdel. Vid exempelvis en anbudstävlan kan kommuner
            och landsting ofta beräkna anbudspriser med lägre riskmarginaler
            än konkurrerande privata företag.
          </note>
          <note>
            Det är inte ovanligt att kommunala företag tillåts att fortsätta
            sin verksamhet åtskilliga år även om de går med förlust; deras
            verksamhet kan ju faktiskt i all evighet finansieras med skattemedel
            eller förlusttäckning från de kommunala huvudmännen. Därigenom
            används också kommunala medel på ett för skattebetalarna otillfredsställande
            sätt.
          </note>
          <note>
            De kommunala bolagen är mycket nära bundna till den egna kommunen
            eller det egna landstinget. Det innebär att det ofta finns en
            mängd kostnader som är gemensamma för den kommunala förvaltningen
            och för det kommunala bolaget. Det är därför mycket svårt att
            på ett rättvist sätt fördela de här kostnaderna så att den kommunala,
            skattefinansierade förvaltningen inte får bära en alltför stor
            andel av de gemensamma kostnaderna.
          </note>
          <note>
            Hur skall man exempelvis göra med kostnader för gemensamma övergripande
            funktioner eller med en sådan detalj som kostnader för gemensamma
            lokaler i form av t.ex. garage eller rentav gemensam arbetskraft
            som det ofta är fråga om? Genom de gränsdragningsproblem som finns
            ges stort utrymme för godtyckliga bedömningar.
          </note>
          <note>
            Det händer också att de kommunala bolagen uppträder på konkurrensmarknaden
            samtidigt som de har uppdrag från den egna kommunen eller det
            egna landstinget utan att detta har föregåtts av en upphandling
            eller liknande. Sådana s.k. direktköp från den egna förvaltningen
            utgör i många fall en väsentlig del av den totala verksamheten
            för de kommunala bolagen. Det förekommer också att kommunen eller
            landstinget tecknar kontrakt med ett eget bolag som skall utföra
            en viss tjänst åt kommunen eller landstinget för en relativt lång
            tidsperiod. Enligt Konkurrensverket och Konkurrenskommissionen
            har detta skett i en stor omfattning och utan upphandling i konkurrens,
            bl.a. när det gäller tvätteritjänster åt landstingen.
          </note>
          <note>
            Den indirekta stödgivning som består i att kommuner och landsting
            ger förmånliga lån och kommunal borgen är naturligtvis ytterligare
            en konkurrensfördel för det kommunala bolaget. Genom att finansieringen
            av den kommunala verksamheten garanteras med kommunal borgen kan
            exempelvis ett kommunalt bolag lättare få en låg kapitalkostnad
            i jämförelse med privata konkurrenter. Kommunala bolag får i allmänhet
            också låna pengar av kommunala kreditinstitut till lägre ränta
            än vad de enskilda företagarna får hos affärsbankerna.
          </note>
          <note>
            För den enskilde medborgarens del föreligger stora skillnader
            mellan kommunal förvaltning och kommunala bolag. Offentlighetsprincipen
            gäller visserligen även kommunala bolag numera, men svårigheten
            för kommuninvånarna att hålla sig underrättade om vad som sker
            i de kommunala bolagen gör att principen om offentlighet inte
            fungerar i praktiken. Förutom att det faktiskt finns en del formella
            hinder för full insyn i kommunbolagen finns det också en bolagskultur
            som gör att det ofta brister i rutiner och attityder när det gäller
            insynen. Den gamla principen om liten insyn i aktiebolagen hänger
            så att säga kvar. Sedan ligger det självfallet också i sakens
            natur att sekretesslagen kan användas i ganska stor utsträckning
            i ett aktiebolag. En hel del av det som handläggs i ett bolag
            har ju stor betydelse för företagets ställning på marknaden, varför
            mycket kan hemligstämplas med hänvisning till att det är fråga
            om affärshemligheter. I
          </note>
          <note>
            likhet med vad som gäller privata aktiebolag saknar kommunmedlemmarna
            rätt att överklaga besluten i ett kommunalt bolag.
          </note>
          <note>
            Man kan alltså konstatera att den medborgerliga kontrollen fungerar
            ännu sämre när kommunerna bedriver verksamhet i privaträttsliga
            företagsformer än när det gäller den kommunala förvaltningen.
          </note>
          <note>
            Kommunen skall visserligen förvissa sig om att den får yttra
            sig innan viktigare beslut fattas i de kommunala bolagen. Men
            kommunens yttrande är samtidigt inte bindande för bolagen. Det
            förhållandet att det går att överklaga fullmäktiges beslut att
            bilda det kommunala bolaget eller beslut om t.ex. ekonomiskt tillskott
            till bolaget är ju en helt annan sak.
          </note>
          <note>
            Det finns på sina håll en gammal föreställning om att offentliga
            företag skulle företräda en högre moral än privata företag. Det
            ger anledning att något beröra de många exempel på missbruk från
            kommunala bolagsmäns sida som under de senaste åren har kommit
            till allmänhetens kännedom.
          </note>
          <note>
            Det har handlat om alltifrån alltför vidlyftig representation
            med resor, krogbesök och besök på olika klubbar till rena oegentligheter
            i form av bedrägerier och andra brott. Att sådant har kunnat ske
            har naturligtvis i stor utsträckning berott på den oklara konstruktion
            som ett kommunalt bolag utgör i sin egenskap av både privaträttslig
            och offentligrättslig skapelse. De missbrukande bolagsmännen har
            i många fall trott att de har befunnit sig i ett slags skyddad
            zon där de har haft rätt att agera som de vill och utan personligt
            ansvar. De har uppenbarligen också trott att deras agerande inte
            skulle kunna komma ut i offentlighetens ljus.
          </note>
          <note>
            Det förhållandet att förtroendevalda personer missbrukar sin
            ställning kan vara förödande, eftersom detta lätt kan resultera
            i att andra medborgare får en mera lättsinnig syn på vad som är
            rätt och fel. I en förlängning leder detta till en allmän moralupplösning
            med ökad brottslighet som följd. Erfarenheterna från de kommunistiska
            öststaterna visar tydligt att korruption och normlöshet hos makthavarna
            leder till korruption och normlöshet även hos ett lands befolkning.
          </note>
          <note>
            Den enskilde medborgaren frågar sig självfallet varför han måste
            rätta sig efter lagar och normer när de ledande och förtroendevalda
            inte gör det.
          </note>
          <note>
            Det har ibland sagts att kommunala bolag behövs för samverkan
            mellan olika kommuner eller mellan en kommun och externa aktörer,
            men så är det inte.
          </note>
          <note>
            Samverkan mellan olika kommuner går alldeles utmärkt att ordna
            inom ramen för reglerna om kommunalförbund. I den mån privata
            företag behöver utnyttjas för kommunal produktion av varor och
            tjänster finns det andra möjligheter till arrangemang, t.ex.
          </note>
          <note>
            entreprenader eller olika former av kundvalsmodeller.
          </note>
          <note>
            Fru talman! Det behövs mycket nytt företagande i
          </note>
          <note>
            Sverige, inte minst i dag när arbetslösheten är hög.
          </note>
          <note>
            Systemet med kommunala bolag riskerar att allvarligt skada den
            fria marknaden. Om landets kommuner fortsätter att driva kommunala
            bolag i stor skala finns det ingen möjlighet för lokala småföretag
            att växa fram på grund av den snedvridning av konkurrensen som
            de kommunala bolagen skapar. I många kommuner kommer de mindre
            privatföretagen att vara utslagna redan på förhand.
          </note>
          <note>
            Riksdagen bör hos regeringen hemställa om förslag till sådana
            ändringar i kommunallagen som syftar till att minska omfattningen
            av näringsverksamheten i kommuner och landsting. Eftersom det
            är angeläget att antalet kommunala bolag drastiskt minskas bör
            det införas ett uttryckligt förbud i kommunallagen mot att bilda
            kommunala bolag och en regel som sätter en tidsgräns, vid vilken
            alla kommunala bolag skall vara avvecklade. Moderata samlingspartiets
            synpunkter angående den kommunala näringsverksamheten och de kommunala
            företagen finns i reservationerna nr 1-
          </note>
          <note>
            4.
          </note>
          <note>
            Vidare anser vi inte att det finns anledning att öppna möjligheten
            att etablera nya former av fastighetsägande eller annan samverkan
            över kommungränserna. Detta har vi framhållit i reservation nr
            5.
          </note>
          <note>
            I reservation nr 6 har vi ställt oss bakom ett motionsförslag
            om att självkostnadsprincipen i kommunallagen skall ges en klarare
            utformning vad avser taxor som har samband med myndighetsutövning.
            I
          </note>
          <note>
            reservation nr 7, slutligen, ställer vi oss bakom några motioner
            som i huvudsak handlar om förbud för kommuner att tillämpa inkomstrelaterade
            avgiftssystem m.m.
          </note>
          <note>
            Bifall yrkar jag till reservation nr 1.
          </note>
          <note type="speaker">
            Anf. 108 PETER ERIKSSON (mp):
          </note>
          <note>
            Fru talman! Vi har under några år upplevt saker inom den kommunala
            sfären som det för oss som politiker inte varit särskilt roligt
            att vara med om. Det har handlat om skandaler och historier som
            gång på gång befunnit sig i någon form av gråzon mellan den politiska
            och den affärsmässiga världen. Detta har inte varit lyckligt för
            den demokratiska strukturen i Sverige eller för förtroendet för
            politiken och demokratin över huvud taget. Jag tror faktiskt att
            det här har åstadkommit mycket stor skada. Att sanera inom gråzonen
            mellan politik och affärer tror jag är en väldigt viktig uppgift
            för dem som vill åstadkomma någon form av förtroendeskapande åtgärder
            i syfte att återupprätta politiken och demokratin.
          </note>
          <note>
            Det betänkande som vi i dag har att ta ställning till innehåller
            reservationer angående kommunala bolag som Moderaternas och Folkpartiets
            representanter här pläderat för. Det handlar i första hand om
            reservationerna 1 och 3 som rör förbud mot nybildande av kommunala
            företag och, på sikt, också ett avskaffande av kommunala bolag.
            Vidare handlar det om att tydligare reda ut gränserna för var
            den kommunala kompetensen skall ligga. Jag tror också att det
            är mycket viktiga åtgärder.
          </note>
          <note>
            När det gäller demokratifrågorna är det ofta en liten begränsad
            grupp inom de ledande partierna ute i kommunerna som har en ordentlig
            insyn i de kommunala bolagen och i den verksamhet som där bedrivs.
          </note>
          <note>
            Merparten av fullmäktigeledamöterna och kommuninvånarna i övrigt
            har däremot mycket små möjligheter att på ett vettigt sätt kontinuerligt
            följa verksamheterna. Den bristande insynen och den bristande
            demokratiska kontrollen gör att det i praktiken för kommunpolitiken
            som helhet blir en mycket negativ tendens att så många verksamheter
            har gått över i kommunala bolag.
          </note>
          <note>
            Jag tror att man också skall komma ihåg att det finns en tradition
            och kultur inom politiken å ena sidan och inom affärsverksamheten
            å andra sidan som inte mår bra av att alltför mycket blandas ihop.
            Det handlar om värderingar och om sättet att vara, liksom om en
            generell kultur som, om nämnda områden blandas ihop, leder till
            att vi får politiker som inte längre vet om de i själva verket
            är politiker och vem de representerar. I stället för att vi får
            affärsmän som leder bra företag och politiker som leder kommuner
            får vi en sammanblandning av nämnda saker.
          </note>
          <note>
            En annan fråga - den frågan har ännu inte varit uppe i debatten
            - handlar om konkurrensen mellan kommunerna. I många lägen börjar
            flera kommuner etablera verksamheter för att konkurrera med angränsande
            kommuner om att få vissa företag och anläggningar etablerade på
            orten. Sådan konkurrerande verksamhet bedrivs ofta på olika sätt
            i bolagsform.
          </note>
          <note>
            Den drivs med skattebetalarnas pengar och leder ofta till stora
            underskott. Totalt sett får det negativa effekter för regionen
            genom att skattebetalarna - helt i onödan och i en konkurrens
            som bara skapar en skruv nedåt - förlorar ganska mycket resurser
            på detta.
          </note>
          <note>
            Mot den bakgrunden yrkar jag bifall till reservationerna 1 och
            3 i betänkandet. Barbro Johansson kommer senare i debatten att
            ge Miljöpartiets syn på detta med bojkott av vissa företag. Det
            gäller då reservation 8.
          </note>
          <note type="speaker">
            Anf. 109 FRANK LASSEN (s):
          </note>
          <note>
            Fru talman! I KU:s betänkande nr 12 behandlas ett tjugotal motioner
            inom områdena kommunal näringsverksamhet, kommunala företag, allmännyttiga
            bostadsföretag, kommunala avgifter samt bojkott av vissa företag.
            Taletiden medger inte att jag mera i detalj går in på alla motioner
            och områden, och det är knappast heller nödvändigt. Utskottets
            ställningstagande är ju väl dokumenterat.
          </note>
          <note>
            När det gäller den kommunala näringsverksamheten finns det yrkanden
            om en översyn och en precisering av gränserna för den kommunala
            kompetensen.
          </note>
          <note>
            Det är utskottets uppfattning att kommunallagens bestämmelser
            är tydliga och tillräckliga. Förutsättningen för kommunen att
            bedriva affärsverksamhet är bl.a. att den skall vara av allmän
            nytta för kommunens invånare och att den inte drivs i spekulativa
            eller vinstgivande syften.
          </note>
          <note>
            Den dominerande och vanligaste kommunala affärsverksamheten är
            det som benämns sedvanlig kommunal affärsverksamhet. Det avser
            sådant som bostadsföretag, el-, gas- och värmeförsörjning, renhållning,
            va-verksamhet och kollektivtrafik. Inom dessa områden har kommunerna
            sedan länge en oomtvistad rätt att bedriva verksamhet. Det kan
            förtjäna att påpeka att denna verksamhet svarar för 90 %
          </note>
          <note>
            av den kommunala affärsverksamheten vad gäller omsättningen.
            Därutöver tillåts kommunerna att bedriva annan verksamhet, dock
            enbart under förutsättning att den är av allmänt intresse för
            kommunens invånare och att verksamheten bedrivs enligt självkostnadsprincipen.
          </note>
          <note>
            Begränsningarna av denna verksamhet belyses på ett tillfredsställande
            sätt i förarbetena till kommunallagen. Utskottet anser att dessa
            regler är tillräckliga samt konstaterar att tvister om överskridande
            av gränserna för den kommunala kompetensen avgörs av förvaltningsdomstolen.
            Inom detta avsnitt finns även motioner med krav på en utvidgning
            av den kommunala kompetensen.
          </note>
          <note>
            I motionerna K510 och K518 tas upp lokaliseringsprincipen som
            ett hinder för kommunen att samverka för att på så sätt uppnå
            bättre resursutnyttjande. Utskottet konstaterar att ett försök
            med uppdragsverksamhet utanför kommungränsen pågår inom kollektivtrafiken.
            Denna försöksverksamhet får pågå till utgången av år 2002. Utskottet
            anser emellertid att det finns skäl att vidga denna försöksverksamhet
            till att även gälla annan kommunal verksamhet. Regeringen bör
            därför snarast lägga fram ett förslag för riksdagen med denna
            innebörd. Detta bör riksdagen med anledning av ovannämnda motioner
            som sin mening ge regeringen till känna.
          </note>
          <note>
            När det gäller kommunala företag föreligger motioner med krav
            på förbud mot bildande av kommunala bolag respektive krav på avveckling
            av alla kommunala bolag inom en femårsperiod. Utskottet finner
            inte skäl att föreslå en sådan ändring i kommunallagen som inskränker
            rätten för kommunerna att bilda bolag. Utskottet finner följaktligen
            ej heller skäl till att lagstiftningsvägen tvinga kommunerna att
            avveckla sina bolag.
          </note>
          <note>
            Under avsnittet allmännyttiga bostadsföretag föreslås bl.a. att
            det borde bli möjligt för samgående mellan allmännyttiga bostadsföretag
            i olika kommuner. Här finns en utredning tillsatt som förväntas
            vara färdig i april.
          </note>
          <note>
            Vad gäller kommunala avgifter finns motionskrav på att bl.a.
            förbjuda inkomstrelaterade taxor. Utskottet avstyrker dessa motioner.
          </note>
          <note>
            Slutligen kräver Miljöpartiet i motion K503 att kommunerna själva
            skall kunna besluta om bojkottaktioner mot vissa företag. Ett
            likartat krav har behandlats tidigare av KU, så sent som mindre
            än ett år sedan och avstyrktes då. Utskottet finner ej anledning
            att ändra sitt tidigare ställningstagande.
          </note>
          <note>
            Efter denna något rapsodiska genomgång, fru talman, föreslår
            jag att utskottets förslag antas i sin helhet och att samtliga
            reservationer avslås.
          </note>
          <note>
            Då detta, fru talman, är min debut i denna talarstol har jag
            försökt att så långt som möjligt följa ett manuskript för att
            undvika formella lapsusar och se till att det här hanteras på
            ett någorlunda korrekt sätt. Jag vill därför använda återstoden
            av min talartid till att göra några mera personliga reflexioner
            kring betänkandet.
          </note>
          <note>
            Jag har en bakgrund sedan 30 år som aktiv kommunpolitiker. Jag
            har varit och sitter i stiftelser, bolag, kommunförbund. Jag har
            under de 30 åren med stort intresse följt vad rikspolitikerna
            har beslutat om det som berört oss i kommunerna.
          </note>
          <note>
            När jag talar om kommunerna är det inte i ett
          </note>
          <note>
            Stockholmsperspektiv. Det finns nära 300 kommuner, och min bakgrund
            är ett antal mindre kommuner i
          </note>
          <note>
            Värmland. Vi känner inte alltid igen den verklighet som beskrivs
            från det här huset. När betänkandet lades fram studerade jag med
            extra stort intresse motionerna och reservationerna från m, fp
            och kd. Jag är i grunden en positiv människa och försöker tolka
            allt till det bästa. Då man läser det som skrivs här kan man ändå
            med litet god vilja få den uppfattningen att det ändå finns rikspolitiker
            som vill oss väl ute i kommunerna, som är måna om och visar omsorg
            om den kommunala verkligheten. Man är bekymrad över att vi ger
            oss in i verksamheter som blir dyra för kommunen och skattebetalarna.
            Man är bekymrad om den kommunala insynen är bristfällig.
          </note>
          <note>
            Det värmer litet grand när man känner att det även i det här
            huset finns folk som upplever att den kommunala verksamheten är
            viktig. Men när man studerar texten vidare slås man av att man
            kanske har varit litet väl positiv i sin tolkning. Efter att ha
            lyssnat på Friggebo och Martinger i talarstolen brast mina illusioner
            om att det fanns en förståelse för den kommunala verksamheten.
            Friggebo indelade kommunerna i - jag höll på att säga redan kriminella
            och blivande kriminella - kommuner som redan har drabbats av skandaler
            och de resterande som ännu inte har drabbats av sådana, kommuner
            där manliga kommunpolitiker redan drabbats av skandaler eller
            skulle komma att drabbas av skandaler. Då kände jag inte riktigt
            stödet och förståelsen för kommunal verksamhet.
          </note>
          <note>
            Peter Eriksson talar om att det är viktigt att höja politikernas
            anseende. Jag delar den uppfattningen i allra högsta grad. Det
            kan vi göra genom vårt uppträdande både i det här huset och i
            kommunerna. Jag är litet bekymrad när Peter Eriksson skissar sin
            insats på det området, att man nu får se till att ta kommunerna
            i örat så att politikernas anseende återupprättas. Jag är ganska
            övertygad om att riktigt så enkel är inte problembilden ute bland
            kommuninvånare. Det finns en hel del som anser att det inte bara
            är på den kommunala nivån som problemet med politikerföraktet
            ligger.
          </note>
          <note>
            När jag läser beskrivningen av problemet i m-, fpoch kd-motionerna
            blir jag litet fundersam och undrar hur pass mycket möda man har
            lagt ned på att sätta sig i problematiken. Man beskriver den kommunala
            affärsverksamheten som något av jätten glufs-glufs som växer hastigt
            och slukar alla privata företag och initiativ. Men så är det inte.
            Antalet kommunala bolag minskade 1993-1995 med 5 % och har fortsatt
            att minska, privatisering och utförsäljning fortsätter i ungefär
            samma takt oavsett om det är borgerliga eller socialdemokratiska
            majoriteter i kommuner. Omsättningen sjönk 1993-1994 med 10 %.
            Andelen anställda i kommunala bolag av samtliga kommunalt anställda
            var 1990 drygt 7 % för att 1995 vara nere i knappt 6 %. Dessa
            bolag svarar för 14 % av kommunkoncernens totala omsättning. 90
            % utgörs av en verksamhet som egentligen aldrig har direkt ifrågasatts
            och som anses naturlig för kommunerna. Hälften av bolagen är bolag
            inom fastighetssidan som jobbar med att förvalta bostäder, dagis
            och skolor.
          </note>
          <note>
            Kommunala bolag och företag är naturligtvis inget självändamål
            för kommunerna utan ett av flera redskap att försöka bedriva en
            verksamhet som kommuninvånarna anser att kommunen skall bedriva,
            och bedriva optimalt.
          </note>
          <note>
            Jag tycker att de synpunkter som kommer fram från Folkpartiet
            och Moderaterna är litet dogmatiskt fundamentalistiska. Man utdömer
            kategoriskt all verksamhet som bedrivs på den kommunala nivån.
            Jag vill fråga mina värderade kolleger från Moderaterna och
          </note>
          <note>
            Folkpartiet: Är ni övertygade om att ni även bland era partikamrater
            som är ute i verkligheten har stöd för den nedsättande syn på
            kommunal verksamhet som ni har gett uttryck för?
          </note>
          <note>
            Moderaterna säger att de vill slå vakt om kommunernas ekonomi.
            Jag tror att kommunerna skulle ge
          </note>
          <note>
            Moderaterna en större uppskattning om de slutade med att hota
            med ytterligare nedskärningar inom den kommunala sektorn och om
            man gav kommunerna en chans att kunna samarbeta på ett bra sätt
            för att få ut maximalt av de pengar som man satsar.
          </note>
          <note>
            Fru talman! Jag har varit riksdagsledamot under en kort tid.
            Men efter 30 års kritik på den kommunala horisonten har jag lärt
            mig att mycket uppskatta den kunnighet och klokskap som finns
            i det här huset. Jag har lärt mig att det finns två sidor av samma
            mynt.
          </note>
          <note>
            Det finns kunskaper som jag inte besitter och som det ligger
            ett värde i att ta del av. Jag respekterar den klokhet som finns
            här.
          </note>
          <note>
            Kanhända en och annan från riksdagen borde göra ett besök ute
            i den kommunala verkligheten - och då inte i Danderyd eller i
            Stockholm - för att något lära sig att uppskatta den klokhet och
            kompetens som finns bland de tusentals kommunpolitiker som jobbar
            oavlönat för att skapa bra kommuner.
          </note>
          <note>
            (Applåder)
          </note>
          <note type="speaker">
            Anf. 110 BIRGIT FRIGGEBO (fp) replik:
          </note>
          <note>
            Fru talman! Jag har inte någon som helst nedsättande syn på kommunal
            verksamhet och inte heller på de flesta kommunpolitiker. Jag träffar
            ofta kommunpolitiker genom mitt parti och på andra sätt.
          </note>
          <note>
            Vad jag talade om var att man skulle värna kärnan i den kommunala
            verksamheten, att kommunerna tillsammans borde ägna sig åt gemensam
            verksamhet för sina kommunmedborgare och att man skulle komma
            bort från den äventyrliga verksamheten.
          </note>
          <note>
            Jag tog upp de senaste årens skandaler i kommunerna. Dessa har
            urholkat förtroendet för oss politiker i allmänhet, både ute i
            kommunerna och här i riksdagen. Frank Lassen tolkar detta så att
            jag inte skulle ha någon förståelse för kommunal verksamhet som
            sådan. Han vädjade om förståelse för de människor som har hoppat
            över skaklarna och som har bidragit till att smutsa ned politikernas
            och de förtroendevaldas rykte över huvud taget. Är det verkligen
            seriös kommunal verksamhet som alla dessa personer som har tvingats
            avgå har sysslat med? Jag har faktiskt ingen förståelse för dessa
            personer. Har Frank Lassen det?
          </note>
          <note>
            Frank Lassen sade att omfattningen var begränsad.
          </note>
          <note>
            20 % av verksamheten bedrivs i dag i bolagsform.
          </note>
          <note>
            Vad vi nu talar om är framtiden. Socialdemokrater, kommunister
            och centerpartister vill nu vidga omfattningen till att man skall
            ha kommunal affärsverksamhet över hela Sverige. Piteås kommunala
            bolag målade Tomtebodaterminalen här i Stockholm. Är det sådan
            verksamhet som kommunmedborgarna skall ha insyn i och bevaka och
            som skall berika och göra välfärden bättre för den egna kommunens
            invånare?
          </note>
          <note>
            Skall man vara ute och ha affärsverksamhet runt om i vårt land
            och t.o.m. så småningom kanske i utlandet?
          </note>
          <note>
            Det hade Piteå.
          </note>
          <note type="speaker">
            Anf. 111 FRANK LASSEN (s) replik:
          </note>
          <note>
            Fru talman! Det gläder mig att Birgit Friggebo vill göra gemensam
            sak med oss socialdemokrater, åtminstone när det gäller att slå
            vakt om kommunernas kärnverksamheter. Så långt kan vi säkerligen
            vara överens. Sedan är frågan hur mycket av verksamheten som över
            huvud taget skall anses vara en kommunal uppgift.
          </note>
          <note>
            Jag har naturligtvis ingen som helst förståelse och acceptans
            för skandalerna. Alla skandaler och oegentligheter, oberoende
            om de sker i den privata sfären eller i kommunala företag är förkastliga.
            Och de är extra beklagliga när de förekommer i den kommunala sfären.
          </note>
          <note>
            Men jag vänder mig emot Birgit Friggebos beskrivning av kommunal
            verksamhet. De enda exempel som hon anför är ett antal skandaler.
            Den kommunala verksamheten är värd en bättre beskrivning än att
            klassas som redan inträffade och kommande skandaler.
          </note>
          <note>
            Frågan om vad som är kommunal kärnverksamhet ligger till grund
            för hela denna debatt. Angreppet på formerna av kommunal verksamhet
            är kanske inte i första hand ett angrepp på formerna utan det
            är ett uttryck för Moderaternas och Folkpartiets gamla synsätt,
            att den offentliga sektorn, den improduktiva sektorn, är av ondo.
            Ett sätt att komma åt denna verksamhet är att försvåra möjligheterna
            för den att verka på ett bra sätt.
          </note>
          <note type="speaker">
            Anf. 112 BIRGIT FRIGGEBO (fp) replik:
          </note>
          <note>
            Fru talman! Frank Lassen borde faktiskt gå hem och läsa historia.
            Folkpartiet har under hela detta sekel varit pådrivande för en
            välfärdsstat, och det är kommunerna som i första hand består med
            denna välfärd.
          </note>
          <note>
            Vi kan lämna skandalerna. Det finns en koppling till bolags-
            och näringsverksamhet, men det finns många andra skäl till att
            det är problem med de kommunala bolagen, nämligen konkurrensen
            och den bristande demokratiska insynen. Man vet inte när de kommunala
            bolagen har sina sammanträden och vad de behandlar på dem. Det
            går inte att överklaga det hela.
          </note>
          <note>
            Jag vill fråga: Vad menar konstitutionsutskottets majoritet och
            Frank Lassen när man skriver att verksamheten i största möjliga
            utsträckning skall bedrivas i nämndform? I dag är det 20 % av
            omslutningen som bedrivs i kommunal bolagsform. Framför allt:
            Vad har ni för mål för framtiden med den kommunala verksamheten
            när man skall utvidga all kommunal verksamhet, alla kommunala
            tjänster och all kommunal service till att omfatta service för
            alla kommunmedborgare i hela landet? Vad finns då kvar av lokal
            kommunal självstyrelse? Förstår ni vad ni skriver i utskottsbetänkandet?
            Vad har ni egentligen för mål med verksamheten?
          </note>
          <note>
            År 1991 infördes bestämmelser om de kommunala verksamhetsformerna,
            bl.a. bolagen, i kommunallagen. Då fanns det nästan ingen analys
            alls av vad detta skulle innebära. Är det så som vi skall fortsätta
            att arbeta när vi stiftar lag här i kammaren?
          </note>
          <note type="speaker">
            Anf. 113 FRANK LASSEN (s) replik:
          </note>
          <note>
            Fru talman! Vi har nog olika uppfattning om hur framtiden kommer
            att te sig när det gäller kommunala bolag. Det är bara framtiden
            som kan utvisa vem som får rätt.
          </note>
          <note>
            Birgit Friggebo vidhåller att det är ett vidunder som hastigt
            växer, medan jag konstaterar att det är en verksamhet som faktiskt
            är på tillbakagång. Min och mina partikamraters bestämda uppfattning
            är att när verksamhet lämpligare bedrivs i nämndform skall den
            naturligtvis bedrivas så. Jag tror att det kommer att ske en sanering
            av en del av företagsamheten, och en sådan pågår ju redan.
          </note>
          <note>
            Det är fullt möjligt att med dagens lagstiftning få en insyn
            som är vida bättre än i andra sammanhang.
          </note>
          <note>
            Jag vill påpeka att Birgit Friggebo tillsammans med
          </note>
          <note>
            Lars Leijonborg och ytterligare någon partikamrat har väckt en
            motion i ett annat sammanhang som gäller insyn i statliga bolag.
            Där lyfter man fram just den kommunala modellen som ett bättre
            system och föreslår att den skall tillämpas.
          </note>
          <note>
            Vill vi ha kommunala företag som konkurrerar över hela landet?
            Nej, det vill vi inte ha. Om man accepterar att landstinget i
            det nya västgötalänet kan ha en gemensam verksamhet borde det
            vara rimligt att
          </note>
          <note>
            Grums med 10 000 invånare och Kil med 12 000
          </note>
          <note>
            invånare kunde få möjlighet att köpa och sälja till varandra
            och ge uppdrag åt varandra. Det är ingen rim och reson med att
            man skall förhindra detta.
          </note>
          <note type="speaker">
            Anf. 114 JERRY MARTINGER (m) replik:
          </note>
          <note>
            Fru talman! På Frank Lassen låter det nu som om det inte finns
            någon skillnad mellan kommuninvånarnas insyn och möjlighet att
            påverka det kommunala bolaget jämfört med den lokala förvaltningen.
            Men här finns faktiskt klara skillnader. Förutom det jag har sagt
            i mitt huvudanförande om att offentlighetsprincipen i praktiken
            inte fungerar när det gäller de kommunala bolagen - det finns
            en bolagskultur osv. som gör att det är betydligt sämre ställt
            i de kommunala bolagen - vill jag peka på ytterligare några saker.
            Det finns en rad bestämmelser om kommuninvånarnas rättigheter
            i förhållande till den kommunala förvaltningen. Varje kommunmedlem
            som har fyllt 18 år och som har upptagits i röstlängd har ju rösträtt
            vid val till fullmäktige i kommunen och landstinget, om man inte
            har en viss anställning i kommunen osv. Fullmäktige sammanträder
            normalt offentligt. Tid och plats för sammanträde och de ärenden
            som skall tas upp skall kungöras och anslås på kommunens anslagstavla
            och i en eller flera ortstidningar. Protokoll från såväl fullmäktige
            som nämnder skall anslås på kommunens anslagstavla under en viss
            tid så att besluten kan överklagas av kommunmedlemmarna.
          </note>
          <note>
            Men när kommunerna däremot har överlämnat kommunala uppgifter
            till ett av kommunen helt eller delvis ägt aktiebolag begränsas
            kommuninvånarnas rättigheter väsentligt. Det finns inga bestämmelser
            till skydd för kommuninvånarnas medverkan och insyn eller möjlighet
            till kontroll av beslutens laglighet.
          </note>
          <note>
            Kommuninvånarna saknar följaktligen möjlighet att materiellt
            påverka valet till bolagets styrelse. Man har ingen möjlighet
            att närvara vid bolagsstämma. Man har inte ens rätt att få information
            om tidpunkten för viktiga sammanträden och beslut, och man har
            ingen möjlighet att överklaga besluten. Detta är en väsentlig
            skillnad som bekymrar oss väldigt mycket. Det bekymrar också våra
            kommunalpolitiker, vill jag säga som svar på den fråga som Frank
            Lassen först ställde till mig.
          </note>
          <note type="speaker">
            Anf. 115 FRANK LASSEN (s) replik:
          </note>
          <note>
            Fru talman! Jag är mycket väl medveten om skillnaderna mellan
            insyn i en kommunal nämndverksamhet och i ett kommunalt bolag,
            i alla fall den formella skillnaden. Men det tål också att påpekas
            att hur stor skillnaden i praktiken skall vara litet grand beror
            på hur kommunen styr ett företag och insynen via ägardirektiv
            t.ex.
          </note>
          <note>
            Jag är medveten om att det under en tid säkerligen har funnits
            exempel där man inte har skapat tillsyn på ett tilltalande sätt.
            En av de frågor som Svenska kommunförbundet arbetar med är att
            försöka ge litet klarare råd och anvisningar för hur kommunerna
            i praktiken kan se till att insynen blir bättre än vad som är
            minimimöjligheten via lagstiftningen. Men om det nu är insynen
            som är det viktiga för Moderaterna kan inte alternativet vara
            att privatisera ett bolag som sköter skolskjutsverksamhet i en
            kommun för att därigenom få en bättre insyn. Det låter ganska
            horribelt.
          </note>
          <note type="speaker">
            Anf. 116 JERRY MARTINGER (m) replik:
          </note>
          <note>
            Fru talman! Nu säger Frank Lassen att det är upp till kommunen
            att på något sätt ordna så att det blir mer insyn. Det går ju
            inte. Ett aktiebolag och en kommunal förvaltning är två helt skilda
            saker.
          </note>
          <note>
            Delägarskapet i ett aktiebolag är frivilligt. Man köper aktier
            och blir därmed delägare. Säljer man sina aktier så är man inte
            längre delägare. Medlemskapet i en kommun är däremot obligatoriskt
            och inte beroende av något frivilligt agerande, utan det inträder
            automatiskt när vissa i lagen angivna förhållanden föreligger.
          </note>
          <note>
            Tycker verkligen Frank Lassen att det är rimligt att enskilda
            medborgare genom sina skatter skall tvingas att finansiera verksamheter
            som går utöver de gränser som är tänkta att gälla för en kommun,
            t.ex.
          </note>
          <note>
            att tvingas satsa pengar på affärsrisker som det ju handlar om?
            Även om de kommunala bolagen, i jämförelse med privata aktiebolag,
            har ett lågt eller i många fall, som jag tidigare har sagt, inget
            finansiellt risktagande, kan ändå ett kommunalt företag innebära
            en risk för att det insatta kapitalet skall förloras. Vi har visserligen
            sett att kommunala företag inte går i konkurs, utan när det går
            dåligt pumpar kommunerna in ytterligare pengar, framför allt skattemedel.
            Men det handlar ju hela tiden om att pumpa in mer pengar, som
            efter hand förloras om företagen går dåligt.
          </note>
          <note>
            Är det verkligen rimligt att kommuninvånarna skall tvingas att
            satsa pengar på det sätt som de nu faktiskt är tvingade att göra?
            Skattebetalarna saknar ju den självklara rättighet som tillkommer
            aktieägare i privata företag, nämligen att sälja sin andel i verksamheten.
            Det kan inte kommunmedborgarna göra.
          </note>
          <note>
            Däri ligger en mycket väsentlig skillnad.
          </note>
          <note type="speaker">
            Anf. 117 FRANK LASSEN (s) replik:
          </note>
          <note>
            Fru talman! Det är möjligt att det finns någon filosofisk poäng
            som jag har missat i detta. Jag har väldigt svårt att se att det
            skulle vara mindre betungande och att det skulle skapa bättre
            insyn om kommuninvånarna via skatten betalade en skolskjuts som
            sköttes av ett privat företag än om verksamheten via skatten finansierades
            i kommunal drift.
          </note>
          <note>
            Oavsett om en kommunal verksamhet utförs av kommunen själv eller
            på entreprenad, är det faktiskt kommuninvånarna som betalar den.
            Man må ha synpunkter på om verksamheten är nödvändig eller inte.
          </note>
          <note>
            Men att värna insynen så hårt och anse att den är det absolut
            viktigaste och att som en lösning föreslå privatisering av verksamheten
            har jag svårt att se poängen i.
          </note>
          <note type="speaker">
            Anf. 118 PETER ERIKSSON (mp) replik:
          </note>
          <note>
            Fru talman! Jag har en stark känsla av att det runt om i Sverige
            finns massor av väldigt duktiga och kompetenta förtroendevalda
            i kommunerna, som jobbar engagerat och ofta utan betalning. Men
            det finns också väldigt många människor i Sverige i dag som känner
            en stor besvikelse över politiken. Förtroendet har brustit mellan
            många vanliga människor och de folkvalda. Detta beror på att en
            del av oss förtroendevalda har missbrukat det förtroende vi har
            fått.
          </note>
          <note>
            Jag tror att en ganska avgörande fråga för det politiska systemet
            och för demokratin i samhället är om vi på något sätt kan klara
            av att återupprätta förtroendet eller inte.
          </note>
          <note>
            Vi i Miljöpartiet har lagt fram en hel del förslag och har många
            gånger argumenterat här i talarstolen för åtgärder som skall återskapa
            förtroendet. Att få en större åtskillnad mellan det politiska
            livet och affärslivet runt om i kommunerna tror jag är ett viktigt
            steg på den vägen. Men Socialdemokraterna säger nej till detta,
            liksom man säger nej till praktiskt taget alla andra förslag som
            går ut på att återskapa ett förtroende mellan människorna och
            politikerna i Sverige.
          </note>
          <note>
            Jag undrar: Har ni inga egna förslag för att få tillbaka känslan
            av att vi lever i en politisk demokrati, där vi är många som är
            med och jobbar? Eller låter ni bara demokratin vittra samman utan
            att göra någonting? Jag känner en stor ångest inför framtiden,
            om vi politiker inte är beredda att göra någonting åt detta över
            huvud taget.
          </note>
          <note type="speaker">
            Anf. 119 FRANK LASSEN (s) replik:
          </note>
          <note>
            Fru talman! Jag känner ibland stor sympati för det som Peter
            Eriksson säger och är övertygad om att hans bekymmer över politikernas
            roll är äkta och ärligt menade. Jag delar hans oro. Jag känner
            också partivänner till honom i min lilla hemkommun, vilka har
            ett ärligt lokalt engagemang.
          </note>
          <note>
            En sak som jag tror att man kan göra för att hjälpa till att
            återupprätta politikens anseende är att se till att så stor del
            som möjligt av beslutandemöjligheterna ändå kan ligga ute i kommunerna.
            Jag är medveten om att jag gör samma fel som dem som jag anklagar
            för att beskriva kommunerna med svepande formuleringar och för
            att bara ta upp Stockholmsmodellen.
          </note>
          <note>
            Nu tar jag mig för en gång skull friheten att göra samma generaliseringar
            när det gäller små kommuner.
          </note>
          <note>
            Ge den stora gruppen av små kommuner en chans att välja arbetsformer.
            Låt dem så mycket som möjligt fatta besluten lokalt och förhindra
            dem inte till ett konstruktivt samarbete. Det har förvånat mig
            att just
          </note>
          <note>
            Miljöpartiet ställer upp på att förhindra små kommuner från att
            samarbeta över kommungränserna och lösa lokala problem.
          </note>
          <note type="speaker">
            Anf. 120 PETER ERIKSSON (mp) replik:
          </note>
          <note>
            Fru talman! Jag arbetar gärna och ofta för att vi skall föra
            ned besluten i kommunerna. Vi skall föra ned betydligt mer beslut
            till länen och kommunerna runt om i landet. Men vi har också en
            skyldighet här i riksdagen att lägga fast ramarna för hur samhället
            skall styras.
          </note>
          <note>
            En sådan sak som jag tycker att vi har ett ansvar att se till
            är att människor runt om i Sverige har en bra tillgång till beslutsapparater
            i kommunerna, insyn och kan vara med och påverka. Det är där det
            brister. Det finns tendens till att stora delar av den kommunala
            verksamheten i stället bedrivs i bolagsform, i företag.
          </note>
          <note>
            Det är en tendens om leder till en sämre demokrati och sämre
            möjligheter för människor att påverka politiken. Det kan inte
            jag ställa upp på.
          </note>
          <note type="speaker">
            Anf. 121 FRANK LASSEN (s) replik:
          </note>
          <note>
            Fru talman! Det stör mig fortfarande att även Peter
          </note>
          <note>
            Eriksson bygger sin argumentation på att stora delar av den kommunala
            verksamheten bedrivs i bolagsform. Det är en ganska ringa del,
            och den är minskande. Så länge utvecklingen är sådan att vi inte
            kan befara att avarter breder ut sig, utan det tvärtom är så att
            en del avarter rensas bort och fenomenet minskar, är det ett dåligt
            argument för att förhindra lokala lösningar där man kan samarbeta
            över gränserna. Man målar upp en hotbild som inte finns för att
            argumentera mot någonting annat.
          </note>
          <note type="speaker">
            Anf. 122 KENNETH KVIST (v):
          </note>
          <note>
            Fru talman! Jag delar i ganska hög grad den uppfattning som Frank
            Lassen här har uttryckt. Men jag beklagar samtidigt det något
            primitiva Stockholmsförakt som jag anar i vissa inlägg han gör.
            Erfarenheterna från Stockholmsperspektiv när det gäller temat
            kommunala kompetensfrågor är inte förskräckande.
          </note>
          <note>
            De kommunala skandalerna har varit begränsade. Det har väl varit
            någon tjänsteman som någon gång spekulerade i aktier. Jag tror
            att det var under den tid det var borgerlig majoritet i Stockholm,
            men jag är inte riktigt säker på mitt minne därvidlag.
          </note>
          <note>
            I övrigt har Stockholms kommun skötts utomordentligt väl i huvudsak,
            oavsett majoritetsförhållanden. Jag tycker att det är fånigt att
            skapa en motsättning mellan Stockholm som en stor kommun och mindre
            kommuner ute i landsorten. Jag tror att problemen är likartade,
            även om det naturligtvis är en skillnad i storlek mellan vår huvudkommun
            och andra kommuner.
          </note>
          <note>
            Det har funnits en tendens - inte minst under den nyliberala
            ideologiska anstormning som skett inom det svenska samhället -
            att den kommunala verksamheten har angripits på många olika sätt.
            Man har genomfört privatiseringar, man har genomfört någon sorts
            pseudoprivatiseringar i form av olika köp- och säljorganisationer
            och man har delat upp i resultatenheter, osv., vilket varit ägnat
            att minska ett direkt demokratiskt inflytande.
          </note>
          <note>
            Under en del av detta fanns det också tendenser till bolagisering
            av viss kommunal verksamhet. Det fanns anledning att ifrågasätta
            den från demokratiska utgångspunkter, och om det var ägnat att
            öka, eller kanske framför allt minska, insynen. Detta rättades
            till, eftersom insynen i kommunala bolag förbättrades.
          </note>
          <note>
            Det gjordes under en kristdemokratisk civilminister.
          </note>
          <note>
            Jag skall ge det erkännandet.
          </note>
          <note>
            Det har funnits många verksamhetsformer som av hävd har varit
            i bolagsform eller i liknande form inom kommunerna. Det har heller
            inte varit så märkligt att man har velat organisera vissa verksamheter
            i denna form. Ursprunget har kanske framför allt varit - som
          </note>
          <note>
            Frank Lassen har påpekat - inom fastighetsförvaltningen. Det
            har gällt att slå vakt om allmännyttiga bostadsföretag. De har
            inverkat väl för hyresgästerna när det gäller både hyressättningsnivå
            och trygghet och standard i boendet. Det har även på trafikområdet
            och andra områden tillkommit kommunala bolag.
          </note>
          <note>
            Denna form har ofta varit väl ägnad ändamålet.
          </note>
          <note>
            Det har kommit perioder där man har granskat verksamheten och
            funnit att man kan driva den i egen regi.
          </note>
          <note>
            Man knoppar sedan av egenregiverksamheten och startar ett bolag
            av denna. Det är inte något dramatiskt i detta. Det skapar konkurrens.
            Ofta görs det därför att det är billigare för kommuninvånarna.
            Det är gjort i den andan.
          </note>
          <note>
            En del av dessa bolagiseringar har säkert genomförts också i
            kommuner med borgerlig majoritet, varför den kapitalistiska fundamentalism
            som Birgit
          </note>
          <note>
            Friggebo och Jerry Martinger här visar är något förvånande. Samtidigt
            tycks man vara rädd för konkurrens av olika ägandeformer, och
            om kommunala bolag har verksamheter som går över kommungränser,
            osv. Jag tror att ett mer blandekonomiskt synsätt skulle vara
            bra även utifrån borgerliga utgångspunkter. Vi i Vänstern accepterar
            ju nu blandekonomiska inslag från andra utgångspunkter, så att
            säga från det andra hållet.
          </note>
          <note>
            Man bör diskutera detta ganska öppet och prestigelöst. Det finns
            ibland problem med de kommunala bolagen och en del av bolagiseringarna.
            Men ofta har det varit till nytta för kommuner och kommuninnevånarna.
            Den har varit demagogi kring skandaler i kommunerna. Sådana har
            funnits, det vet vi. Det är väldigt bra att de angrips. Det finns
            inte några politiskt delade meningar om dessa oegentligheter.
          </note>
          <note>
            Detta har inte med bolagsformen att göra, utan beror på många
            andra tendenser inom det politiska systemet, utvecklandet av någonting
            som blir en politisk klass, och liknande. Det borde diskuteras
            i andra sammanhang. Jag tycker illa om att man för in den demagogin
            i den här diskussionen.
          </note>
          <note>
            Jag tycker att konstitutionsutskottet i betänkande nr 12 har
            svarat på motionerna på ett välartat och sakligt sätt, som sig
            bör av ett konstitutionsutskott.
          </note>
          <note>
            Jag har inget annat att tillägga, fru talman, än att yrka bifall
            till utskottets hemställan i dess helhet.
          </note>
          <note type="speaker">
            Anf. 123 FRANK LASSEN (s) replik:
          </note>
          <note>
            Fru talman! Hemma i Värmland har jag en gammal god vän som jag
            brukar skoja och raljera litet grand över. Han har nämligen förmågan
            att bara säga var fjärde mening han tänker, och det blir ibland
            litet svårt att förstå honom. Jag märker att jag ibland själv
            hemfaller i den synden när jag kanske blir litet ivrig och tidspressad.
          </note>
          <note>
            Jag vill till stockholmsbon Kenneth Kvist och aktiva och duktiga
            ledare inom idrotten i Stockholm säga att det inte var min avsikt
            att tala förnedrande om
          </note>
          <note>
            Stockholm eller Stockholmssyndromet. Vad jag vill säga är att
            människor i storstadsregioner och människor ute i små kommuner
            lever under ganska olika förutsättningar. När man beskriver kommunerna
            som kommuner med tiotals olika bolag som sysslar med avancerade
            skatteaffärer och skatteplanering känner jag inte igen det. Jag
            tycker att det är litet jobbigt att den verklighet som gäller
            i storstadsregioner är den som styr vilka villkor som vi som bor
            i små kommuner skall arbeta efter.
          </note>
          <note>
            I små kommuner ute på landsbygden tvingas man kanske att driva
            verksamheter som man inte behöver driva i stora kommuner helt
            enkelt därför att inte samma kommersiella utbud finns.
          </note>
          <note>
            Det var detta som jag hade i bakhuvudet när jag försökte lyfta
            fram att vår syn inte alltid är likartad med den som man har i
            Stockholm. Det var inte meningen att misskreditera.
          </note>
          <note type="speaker">
            Anf. 124 KENNETH KVIST (v) replik:
          </note>
          <note>
            Fru talman! Jag förstår att Frank Lassen inte avsåg att misskreditera
            Stockholm. Men jag känner inte igen bilden av de kommunala företagen
            i bolagsform i
          </note>
          <note>
            Stockholm. Jag tänker på de allmännyttiga bostadsföretagen, lokaltrafiken,
            osv. som är organiserade inom kommunen eller i landstinget i bolagsform.
            Jag känner inte igen detta som några konstiga företag med skumraskaffärer.
            De sköts enligt min mening på ett försvarligt och utomordentligt
            professionellt sätt. Jag tycker inte alls att de är dåligt skötta.
            Det tillhör undantagen, och det kanske döljs något i något av
            dessa företag. Vad vet jag. Men jag tror inte att det förekommer
            mer än på andra håll i landet. Jag menar att man skall akta sig
            för att tala om Stockholmssyndrom och utpeka människor, politiker,
            företag och företeelser för att de råkar vara från den största
            kommunen och att utpeka dem som särskilt negativa, anstötliga
            eller speciella på något sätt.
          </note>
          <note>
            Jag har inte mitt ursprung i Stockholm, men jag har bott här
            så länge att jag börjar känna mig som stockholmare och tycka att
            det är värt att försvara huvudkommunen i det här landet också.
          </note>
          <note type="speaker">
            Anf. 125 FRANK LASSEN (s) replik:
          </note>
          <note>
            Fru talman! Det är möjligt att det blev ännu mer förvirrande
            när jag försökte förklara mig, så jag kanske skall avstå. Men
            jag menar att man i de motioner och debatter där kommunal bolagsverksamhet
            attackeras beskrivs ofta en situation som vi i de små kommunerna
            inte känner igen när det gäller storlek och omfattning på dessa
            företag. Jag kan bara uttala mig utifrån de erfarenheter som jag
            har i fråga om mindre kommuner, och utifrån det menar jag att
            det är en vettig verksamhet som bedrivs. Jag är övertygad om att
            det gäller generellt för kommunkollektivet.
          </note>
          <note>
            Kenneth Kvist talar naturligtvis utifrån sina erfarenheter från
            Stockholm. Det var inte min avsikt att misskreditera företag i
            storkommuner. Jag bara konstaterar att när man misskrediterar
            kommunala företag ger man exempel i en storleksordning som gör
            att vi över huvud taget inte känner igen oss.
          </note>
          <note type="speaker">
            Anf. 126 KENNETH KVIST (v) replik:
          </note>
          <note>
            Fru talman! Vi skall inte diskutera bevekelsegrunderna hos de
            motionärer eller de reservanter som finns i utskottet. Dessa företrädare
            från utskottet, en man och en kvinna, råkar komma från Stockholm
            eller Stockholms län. De uttrycker snarare en borgerligt ideologisk
            uppfattning i detta sammanhang. Det handlar inte om att de är
            stockholmare eller har ett särskilt Stockholmsperspektiv, utan
            de har den meningen att de enda som skall få bedriva företag är
            privatkapitalister. Sedan skall vi ha en sorts nattväktarstat
            som upprätthåller ordningen.-.-.-
          </note>
          <note type="speaker">
            Anf. 127 ANDRE VICE TALMANNEN:
          </note>
          <note>
            Repliken avser Frank Lassen.
          </note>
          <note type="speaker">
            Anf. 128 KENNETH KVIST (v) replik:
          </note>
          <note>
            Fru talman! De har alltså den meningen att vi sedan skall ha
            en sorts nattväktarstat som upprätthåller ordningen och svarar
            för en social verksamhet. Det är ju deras idébild.
          </note>
          <note type="speaker">
            Anf. 129 JERRY MARTINGER (m) replik:
          </note>
          <note>
            Fru talman! Jag tog upp den bristande insynen för att peka på
            en omständighet av flera som visar att systemet med kommunala
            bolag inte är bra. Ett mer grundläggande argument mot de kommunala
            bolagen är ju att dessa, som jag tidigare har sagt, i jämförelse
            med de privata företagen har stora konkurrensfördelar.
          </note>
          <note>
            Kenneth Kvist frågade om vi som är emot de kommunala bolagen
            är rädda för konkurrens. Nej, det är vi inte. Men vi tycker att
            det alltid skall vara konkurrens på lika villkor. De kommunala
            företagen har bl.a. en skattesubvention, och de har en fördel
            när det gäller fördelningen av kostnader inom kommunerna.
          </note>
          <note>
            Kan Kenneth Kvist t.ex. ge besked om hur man skall beräkna ett
            ingångskapital och ingångskostnader i ett nystartat kommunalt
            bolag, så att det ställs utom allt rimligt tvivel att någon skattesubventionering
            av det egna bolaget inte äger rum från kommunens sida?
          </note>
          <note>
            Kan vi också från Kenneth Kvist få höra vilka principer man skall
            följa när man skall göra en rättvis fördelning av kostnaderna
            för t.ex. övergripande funktioner mellan den skattefinansierade
            kommunala verksamheten och det kommunala bolaget, så att inte
            en alltför stor del av kostnaderna stannar på den traditionella
            skattefinansierade verksamheten eller betraktas som fasta för
            denna? Det skulle vara mycket intressant att få en modell av hur
            man skall göra en fördelning så att det inte blir någon konkurrensfördel
            för det kommunala bolaget i jämförelse med det privata bolaget.
          </note>
          <note type="speaker">
            Anf. 130 KENNETH KVIST (v) replik:
          </note>
          <note>
            Fru talman! När det gäller bristande insyn, Jerry
          </note>
          <note>
            Martinger, är insynen i de kommunala bolagen i varje fall inte
            sämre än den är i de privata bolagen. Jag tror att det var Jerry
            Martinger som sade att man inte vet när de kommunala bolagen träffas.
            Men det vet man ju ännu mindre när det gäller de privata bolagen.
            Det är ännu mindre insyn i dem.
          </note>
          <note>
            Jerry Martinger ställde en rad tekniska frågor som han förstår
            att jag inom ramen för en replik hinner svara på. Men jag vill
            säga att alla ägare kan ge ägartillskott till sina företag. Det
            är klart att man kan säga att det skiljer sig en del mellan ett
            kommunalt bolag och ett privat bolag genom att aktieägarna i ett
            privat bolag drar ifrån sitt kapital. Men väljarna har alltid
            möjlighet att se till att om de är missnöjda med det sätt som
            kommunens pengar används ser de till att välja en ny majoritet
            i kommunen som använder pengarna på ett annat sätt. Skillnaderna
            är alltså inte så fasansfullt stora.
          </note>
          <note type="speaker">
            Anf. 131 JERRY MARTINGER (m) replik:
          </note>
          <note>
            Fru talman! Kenneth Kvist säger att det inte finns någon insyn
            i de privata aktiebolagen. Nej, det tror jag det. Det finns ju
            en särskild reglering av dem. De är ju privaträttsliga, de är
            privata. Det är ju inte konstigt att det inte finns någon insyn
            i dem eller att det inte finns någon insyn i andra privata förhållanden
            här i världen. Men är det en kommunal verksamhet måste man naturligtvis
            ställa helt andra krav. Det är en offentligrättslig verksamhet,
            och då blir det en annan sak. Det vore mycket konstigt om vi skulle
            gå in och kräva något slags medborgerlig insyn i privata förhållanden.
            Jag blir rädd när jag hör detta, Kenneth Kvist.
          </note>
          <note type="speaker">
            Anf. 132 KENNETH KVIST (v) replik:
          </note>
          <note>
            Fru talman! Jerry Martinger, de privata bolagen är inte heller
            helt utan insyn. Man har rätt att ta del av deras räkenskaper,
            osv. Det är större insyn i de kommunala bolagen. Men det är klart
            att kommunerna bör kunna bedriva verksamheter i bolagsform på
            ett affärsmässigt sätt i vissa sammanhang där det är ändamålsenligt
            för kommunens verksamhet och för kommuninvånarna och där man inte
            anser att t.ex. privata entreprenader eller annat klarar av det
            som kommunen kräver. Då kan bolagsformen vara ett alternativ,
            och det är något som inte bör förbjudas. Det är tvärtom något
            som enligt min mening bör stimuleras, så att vi verkligen får
            en blandekonomi. Det är också något som bör få prövas, t.ex. om
            man kan vinna i effektivitet genom en mer regional eller interkommunal
            konkurrens. Det kanske också är utomordentligt gott för samhället.
            Det är ju ändå inte något som kommer att vara det helt dominerande
            eller helt typiska, utan det kommer att förekomma inom vissa sektorer
            och i begränsad omfattning, det är jag helt övertygad om.
          </note>
          <note type="speaker">
            Anf. 133 PETER ERIKSSON (mp) replik:
          </note>
          <note>
            Fru talman! Jag har haft förmånen att lyssna på
          </note>
          <note>
            Kenneth Kvist ganska många gånger här i kammaren under de senaste
            åren. En sak som jag minns, tycker jag, väldigt väl är just hur
            Kenneth Kvist står i talarstolen och pratar om de skandaler i
            kommunerna som vi har sett under den här mandatperioden. Han gör
            då en analys som går ut på att bolagiseringen i kommunerna gör
            att politikerna har lagt sig till med manér från den privata sfären
            - beteenden och manér som tidigare inte har varit vanliga bland
            politiker och kommunpolitiker. Den analysen håller jag med om.
          </note>
          <note>
            Den har jag också fört fram här.
          </note>
          <note>
            Men i dag säger Kenneth Kvist att vi inte skall blanda ihop skandalerna
            med de kommunala bolagen.
          </note>
          <note>
            Jag undrar om han har ändrat åsikt. Vad beror det på att man
            inte skall blanda ihop det just i dag, när vi behandlar de kommunala
            bolagen?
          </note>
          <note type="speaker">
            Anf. 134 KENNETH KVIST (v) replik:
          </note>
          <note>
            Fru talman! Att det tycks finnas tendenser till vad man skulle
            kunna kalla en politisk klass som efterliknar överklassen i övrigt
            i samhället i vissa beteenden, det är sant. En del av detta har
            att göra med de här pseudo- eller helprivatiseringarna inom kommunal
            verksamhet, och också med bolagsformer. Det är också sant.
          </note>
          <note>
            Men därav kan man inte dra någon slutsats om kommunernas möjlighet
            att organisera verksamheter också affärsmässigt i bolagsform.
            Det är, menar jag, fel slutsats. Det är fel slutsats att man kan
            bygga upp en argumentation om varför man vill förbjuda kommunala
            bolag, genom en demagogi kring de misshälligheter och oegentligheter
            som har avslöjats i vissa kommuner. Den helt övervägande delen
            av företagen är ju normalt skötta av personer som uppträder helt
            schyst enligt konstens alla regler. Att vissa ballar ur, som det
            brukar heta nu för tiden, har ingenting med avskaffande av bolagsformen
            som sådan att göra.
          </note>
          <note>
            Däremot kanske insynen måste förbättras ännu mer. Kanske måste
            hela perspektivet om en politisk klass analyseras ytterligare,
            framför allt i de politiska partierna, men kanske också i det
            öppna samtalet mellan partier.
          </note>
          <note type="speaker">
            Anf. 135 PETER ERIKSSON (mp) replik:
          </note>
          <note>
            Fru talman! Även om det nu inte ballar ur i alla lägen tror jag
            nog att människor ofta upplever att det finns ett stort avstånd
            till bolagssfären i många kommuner. Det finns ett avstånd till
            den ledande gruppen som sitter på olika styrelseplatser i olika
            bolag och driver verksamhet som är relativt onåbar för den övriga
            befolkningen. Man kan inte aktivt ta del och man har inte någon
            ordentlig reell insyn. Så jag tycker nog att det har betydelse,
            även om det inte blir skandal i alla lägen.
          </note>
          <note type="speaker">
            Anf. 136 KENNETH KVIST (v) replik:
          </note>
          <note>
            Fru talman! Vi har inte så värst olika meningar om det här, Peter
            Eriksson och jag. Vi kanske inte har det alls. Jag menar att detta
            hänger samman med vissa företeelser i samhället som man kan se
            flera orsaker till.
          </note>
          <note>
            Men det finns ju också andra verksamheter inom kommunerna. De
            allmännyttiga bostadsföretagen t.ex., och lokaltrafiken, har faktiskt
            i många årtionden drivits i bolagsform och har skötts på ett utomordentligt
            sätt. Det finns ingen anledning att förbjuda den typen av verksamhet
            därför att det inom vissa delar av nybolagiseringen, nyprivatismen
            och den nyliberala ideologin, som breder ut sig också inom arbetarrörelsen,
            uppträder fenomen som vi har anledning att vara oerhört kritiska
            till. Det finns ingen anledning att kasta bort hela den här formen
            av företagsamhet, som har varit, menar jag, till hyresgästernas,
            till kollektivresenärernas och till andras fromma när det gäller
            samhällsutvecklingen.
          </note>
          <note>
            Man måste skilja på det ena och det andra när man analyserar
            det här problemet och inte göra enkla trender till något slags
            argument för principiella ställningstaganden.
          </note>
          <note type="speaker">
            Anf. 137 MICHAEL STJERNSTRÖM (kd):
          </note>
          <note>
            Fru talman! Jag skall beröra två frågor, kommunal näringsverksamhet
            och kommunala bostadsföretag.
          </note>
          <note>
            Under senare år har det märkts en förändring i kommunernas verksamhet.
            Flera kommuner har börjat sälja tjänster och varor på marknader
            som tidigare enbart de privata företagen var verksamma på. Av
            flera skäl inger detta oro.
          </note>
          <note>
            För det första konkurrerar kommuner och privata företag ofta
            inte på lika villkor. Kommunerna har konkurrensfördelar, främst
            beskattningsrätten, som ger en i princip obegränsad tillgång på
            kapital.
          </note>
          <note>
            För det andra innefattar näringsverksamhet alltid risker. Kommunmedlemmarnas
            tillgångar kan gå förlorade genom kommunernas företagande. I dag
            finns ca 2 000 kommunala bolag. Många gånger är konkurrensen mellan
            dessa bolag och privata bolag osund. Drygt hälften av anmälningarna
            till Konkurrensverket riktar sig mot kommuner, landsting och statliga
            organ.
          </note>
          <note>
            Kristdemokraterna menar att dagens kommunallag inte är tillräcklig
            för att precisera hur långt den kommunala kompetensen sträcker
            sig. Reglerna på detta område måste skärpas och tydliggöras. Kommunallagen
            medger inte att kommunerna driver kommersiellt företagande. Den
            godkänner bara sådan kommunal näringsverksamhet som är allmännyttig
            och som drivs utan vinstsyfte. För all kommunal verksamhet gäller
            dessutom att den skall tillgodose ett intresse inom kommunen.
            Dessa begränsningar gäller också kommunala bolag.
          </note>
          <note>
            Vidare framgår att kommuner och landsting inte får ta ut högre
            avgifter än vad som svarar mot kostnaderna för de tjänster eller
            nyttigheter som de tillhandahåller. Denna princip kallas för självkostnadsprincipen.
          </note>
          <note>
            Många allmännyttiga bostadsföretag, eller kommunala bostadsföretag,
            anser sig numera ha rätt att ta ut relativt stora vinster, vilket
            måste strida mot självkostnadsprincipen. Flera kommunala bostadsföretag
            delar ut vinstmedel till ägarna. Är detta förenligt med kommunallagen
            och självkostnadsprincipen? Utskottsmajoriteten ger inget klart
            svar på den frågan.
          </note>
          <note>
            En annan fråga rör möjligheten att överklaga beslut fattade av
            kommunala bolag. I dag går det inte att överklaga sådana beslut.
            Den politiska prövning av ägaren, kommunen eller landstinget,
            som de av fullmäktige valda ombuden vid bolagsstämman kan ge styrelsen
            direktiv om, är inte alltid tillräcklig. Det finns därför anledning
            att överväga ett införande av en möjlighet att överklaga beslut
            fattade av kommunala bolag. Frågorna beträffande de kommunala
            bostadsföretagen är många och flera principer står mot varandra.
            Detta är en ohållbar situation. Därför bör en utredning om vilka
            regler som gäller för de kommunala bostadsföretagen göras.
          </note>
          <note>
            Mot bakgrund av det anförda vill jag yrka bifall till reservation
            1, samt motion 1996/97:K533 under moment 7.
          </note>
          <note type="speaker">
            Anf. 138 FRANK LASSEN (s) replik:
          </note>
          <note>
            Fru talman! Mycket kort: Här har vi återigen en beskrivning av
            en situation som kanske leder till att man drar fel slutsatser.
            Det är alldeles riktigt att i Alf
          </note>
          <note>
            Svenssons motion beskriver man problemet i form av
          </note>
          <note>
            2 000 kommunala företag. Det är alltså en överdrift med 33 %.
            Jag skulle tro att om Michael Stjernström i sin argumentation
            också tar bort 33 % så kanske vi är rätt överens, utan att jag
            för den delen stöder honom i reservationen.
          </note>
          <note type="speaker">
            Anf. 139 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Även om man skulle dra bort 33 % av argumentationen,
            kvarstår tyvärr problemen.
          </note>
          <note type="speaker">
            Anf. 140 KENNETH KVIST (v) replik:
          </note>
          <note>
            Fru talman! Det är svårt att följa logiken i Michael
          </note>
          <note>
            Stjernströms inlägg. Först skulle man kunna tro att han bekymrar
            sig om konkurrensneutraliteten mellan privata och kommunala bolag.
            Sedan vill han införa en möjlighet att överklaga beslut om kommunala
            bolag, vilket ju skulle kunna blockera mycket av deras verksamhet,
            deras anbudsgivning och annat under en längre period, och därmed
            helt slå ut dem från konkurrensen. Jag tror att det är en mycket
            dålig logik i det ställningstagandet.
          </note>
          <note>
            Det är klart att det kan finnas ett sådant här konkurrensproblem,
            men å andra sidan har kommunerna inte, som det låter här från
            borgerligt håll, någon sjö att ösa pengar ur, pengar som man stoppar
            in i bolagen om de sköts på ett dåligt sätt. Kommunerna är föremål
            för granskning. De har en revision och en kontroll på sig, och
            meningen med bolagsformen är att verksamheten skall kunna skötas
            kommersiellt försvarbart och på ett effektivt sätt, vilket också
            i de allra flesta fall sker. Därmed konkurrerar man också på villkor
            som är mycket likartade andra företags.
          </note>
          <note type="speaker">
            Anf. 141 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Min huvudkritik är att det i dag råder en osund konkurrens
            mellan de kommunala och de privata bolagen. Vad sedan gäller den
            andra frågan sade jag inte att vi skall införa en möjlighet att
            överklaga kommunala bolags beslut i styrelsen osv. utan att man
            kan överväga detta. Det är inte ett förstahandsyrkande, men om
            man inte kommer till rätta med problemen på annat sätt, skulle
            man kunna överväga detta.
          </note>
          <note>
            Jag har läst många domar i mål där kommuninvånare försökt överklaga
            beslut. Jag hittat en dom 1996
          </note>
          <note>
            i länsrätten i Stockholm, där länsrätten skrev:
          </note>
          <note>
            "Länsrätten har inte kännedom om någon 'myndighet'
          </note>
          <note>
            i vars uppgift det ingår att pröva sådana beslut."
          </note>
          <note>
            Det finns flera avarter. I det här fallet hade man anordnat bostadsdebatter,
            gjort inhopp i valdebatter och bedrivit lotteriverksamhet, men
            det fanns inget sätt för den enskilde medborgaren att få rätt.
            Enda sättet skulle vara att gå till kommunledningen, men många
            gånger är de personer som sitter där samma personer som de som
            styr de kommunala bolagen. Det finns alltså ingen större chans
            för en enskild medborgare att komma till rätta med det här. Därför
            skulle den här åtgärden kunna övervägas, men det är alltså inte
            något huvudyrkande.
          </note>
          <note type="speaker">
            Anf. 142 BARBRO JOHANSSON (mp):
          </note>
          <note>
            Fru talman! I detta betänkande från konstitutionsutskottet behandlas
            en motion som rör kommuners och landstings möjligheter att bojkotta
            företag som med sin marknadsföring bryter mot de regler FN och
            underorganisationer som WHO har satt upp.
          </note>
          <note>
            Det vore önskvärt och mycket angeläget att det öppnades möjligheter
            för kommuner och landsting att genomföra en angelägen bojkott.
            FN:s regler är ju antagna av medlemsländerna. Utskottet beskriver
            i betänkandet en lag som gällde till 1993 och som gav kommuner
            och landstingskommuner rätt att vidta bojkottåtgärder mot Sydafrika,
            som det då gällde.
          </note>
          <note>
            Varor och tjänster kunde bojkottas genom solidaritetsaktioner.
            Det var en befogenhetsutvidgande lag, som tillkom därför att gränserna
            för den kommunala kompetensen i tidigare gällande rättspraxis
            ansågs alltför snäva.
          </note>
          <note>
            Jag tycker att det nya begreppet rättsutmärkning, som alltmer
            vinner gehör, kan tillämpas på företag som uppenbart bryter mot
            FN:s regler.
          </note>
          <note>
            Fru talman! Jag kommer att uppehålla mig vid en nyligen framlagd
            rapport, som utförts på uppdrag av en sammanslutning av 27 organisationer,
            The Interagency Group of Breastfeeding Monitoring, IGBM. 27
          </note>
          <note>
            viktiga organisationer strider för amning som det naturliga sättet
            att ge mat åt nyfödda barn. Nestlé delar t.ex. i flera u-länder
            ut gratis bröstmjölksersättning till sjukhus. Nestlé för ut att
            bröstmjölksersättning är bättre än modersmjölk.
          </note>
          <note>
            Fru talman! Tyvärr dör varje 1 ½ miljon barn på grund av att
            de inte ammas. En sådan här marknadsföring av bröstmjölksersättning
            strider mot WHO:s barnmatsregler.
          </note>
          <note>
            Rapporten presenterades den 8 januari 1997, och den har rubriken
            Cracking the Code. Den har alltså avgivits på uppdrag av 27 organisationer,
            bl.a. kyrkor, hälsoexperter, akademiska institutioner, organ som
            det engelska läkarförbundet, Institute of Child Health,
          </note>
          <note>
            WHO:s europeiska regionalkontor, Världskyrkorådet,
          </note>
          <note>
            Unicef, engelska och svenska Rädda Barnen m.fl.
          </note>
          <note type="speaker">
            Anf. 143 ANDRE VICE TALMANNEN:
          </note>
          <note>
            Det är viktigt att det här finns en koppling till den kommunala
            kompetensen.
          </note>
          <note type="speaker">
            Anf. 144 BARBRO JOHANSSON (mp):
          </note>
          <note>
            Fru talman! Ja, men det gäller just de här reglerna.
          </note>
          <note>
            I rapporten Cracking the Code redovisas en oberoende vetenskaplig
            studie, genomförd på uppdrag av
          </note>
          <note>
            IGBM för att understryka förekomsten av överträdelser av de internationella
            reglerna för marknadsföring av bröstmjölksersättningar, WHO-reglerna.
            I reglerna förbjuds sådan marknadsföring av bröstmjölksersättningar
            som undergräver amning. Bakgrunden är att man alltsedan WHO-reglerna
            har antagits av Världshälsoförsamlingen velat övervaka dessas
            efterlevnad och därför sammanställt rapporter om överträdelser.
          </note>
          <note>
            The Church of England anslöt sig 1991 till bojkotten mot Nestlé
            på grund av dessa rön. Inför kyrkomötet 1994 genomförde Nestlé
            en intensiv PR-kampanj, vilket ledde till att kyrkomötet upphävde
            sitt stöd till bojkotten i avvaktan på en oberoende undersökning,
            och detta ledde till bildandet av IGBM.
          </note>
          <note>
            Undersökningen genomfördes från april till oktober 1996 i fyra
            länder: Thailand, Bangladesh, Sydafrika och Polen.
          </note>
          <note type="speaker">
            Anf. 145 ANDRE VICE TALMANNEN:
          </note>
          <note>
            Får jag be Barbro Johansson att koppla samman detta med den kommunala
            kompetensen.
          </note>
          <note type="speaker">
            Anf. 146 BARBRO JOHANSSON (mp):
          </note>
          <note>
            Fru talman! Men detta har samband med de här reglerna. Om fru
            talmannen läser min motion, skall hon finna att FN:s regler behandlas
            där och att de syftar till en bojkott mot företag som bryter mot
            FN:s koder. Jag tycker att man kan anknyta till detta.
          </note>
          <note type="speaker">
            Anf. 147 ANDRE VICE TALMANNEN:
          </note>
          <note>
            Detta skall handla huvudsakligen om den kommunala kompetensen.
          </note>
          <note type="speaker">
            Anf. 148 BARBRO JOHANSSON (mp):
          </note>
          <note>
            Fru talman! Men varför har man då tagit upp min motion just i
            detta betänkande?
          </note>
          <note>
            I rapporten intervjuades 800 kvinnor, gravida och mödrar till
            barn upp till sex månader gamla samt 120
          </note>
          <note>
            anställda vid 40 sjukvårdsinrättningar. Det var en vetenskaplig
            undersökning. Nästan hälften av de intervjuade kvinnorna i de
            fyra länderna hade fått information om att det var bättre med
            bröstmjölksersättningar än att ge spädbarn optimal näring. Sjukvårdspersonalen
            hade fått information i strid med
          </note>
          <note>
            WHO-reglerna. Man hade givit ut bröstmjölksersättningar gratis.
            De fanns bl.a. på sjukhus i Thailand.
          </note>
          <note>
            Hälften av alla sjukhus där hade fått sådana gratisprover.
          </note>
          <note>
            Man hade givit gåvor till sjukvårdspersonal, och det förekom
            oombedda besök av återförsäljare och företagsrepresentanter. Gratis
            leveranser av bröstmjölksersättningar konstaterades bl.a. i Thailand.
          </note>
          <note>
            Fru talman! Rapporten visar att det är angeläget att kommuner
            och landsting skall kunna bojkotta företag som gör så här. Vi
            vet bl.a. att mjölkersättningar förutsätter att det finns tillgång
            till varmt och rent vatten för rengöring av nappflaskorna. Även
            om miljön runt omkring är ren, ökar risken för att en baby skall
            få en allvarlig magsjukdom vid användning av bröstmjölksersättning.
            I rena miljöer ökar risken för att bli infekterad med salmonella
            med fem gånger vid flaskuppfödning i stället för bröstmjölksuppfödning.
            I
          </note>
          <note>
            fattiga och smutsiga miljöer ökar riskerna för salmonella tiofalt.
          </note>
          <note>
            Fru talman! Inget kan vara mera rent och naturligt än det som
            naturen själv erbjuder i form av bröstmjölk, som innehåller ett
            naturligt skydd mot sjukdomar. Jag yrkar härmed bifall till reservation
            8 i betänkandet. Jag tycker att det här ingår i min motion, och
            jag vet därför inte varför jag blev avbruten av fru talmannen.
          </note>
          <note type="speaker">
            Anf. 149 ANDRE VICE TALMANNEN:
          </note>
          <note>
            Även om den kommunala kompetensen är en motivering i motionen,
            handlar anförandet om andra förhållanden än kopplingen till den
            kommunala kompetensen.
          </note>
          <note type="speaker">
            Anf. 150 BARBRO JOHANSSON (mp):
          </note>
          <note>
            Fru talman! Nej, jag tycker inte det. Man kunde ha rätt att bojkotta...
          </note>
          <note type="speaker">
            Anf. 151 ANDRE VICE TALMANNEN:
          </note>
          <note>
            Jag vill inte ha någon diskussion om detta, Barbro
          </note>
          <note>
            Johansson. Jag vill tydligt markera det. Vi har diskuterat den
            kommunala kompetensen hela tiden.
          </note>
          <note type="speaker">
            Anf. 152 FRANK LASSEN (s) replik:
          </note>
          <note>
            Fru talman! Jag vill kort kommentera den kommunala kompetensen
            och möjligheterna att kommunalt besluta om bojkottaktioner. Även
            om jag är känd för att försvara den kommunala självstyrelseprincipen
            och att man skall fatta så många beslut som möjligt lokalt, inser
            jag ändock, i likhet med utskottsmajoriteten, att frågor av nationell
            och internationell karaktär bör hanteras av riksdagen.
          </note>
          <note>
            Jag tror att det blir en smått kaotisk situation i kommunerna,
            om kommunerna skulle få möjligheter att vidta olika bojkottaktioner
            beroende på hur företag är listade. Man kan komma i konflikt med
            lagar om inköp. Jag tror att det är bättre att försöka eftersträva
            en nationell linje.
          </note>
          <note>
            Däremot hade det varit intressant i fråga om den kommunala kompetensen
            om Miljöpartiet hade ansett att sophanteringen osv. skall hanteras
            gemensamt mellan kommunerna. Det är en fråga som jag anser inte
            bör ligga på nationell nivå.
          </note>
          <note type="speaker">
            Anf. 153 ANDRE VICE TALMANNEN:
          </note>
          <note>
            Då har jag ingen ytterligare talare på talarlistan.
          </note>
          <note>
            Barbro Johansson hade inget yrkande?
          </note>
          <note type="speaker">
            Anf. 154 BARBRO JOHANSSON (mp):
          </note>
          <note>
            Jag yrkade bifall till reservation 8.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            KU12 Kommunala kompetensfrågor
          </note>
          <note>
            Mom. 1 (gränserna för den kommunala kompetensen beträffande näringsverksamhet)
          </note>
          <note>
            1. utskottet
          </note>
          <note>
            2. res. 1 (fp, m, mp)
          </note>
          <note>
            Votering:
          </note>
          <note>
            181 för utskottet
          </note>
          <note>
            113 för res. 1
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 24 c, 18 v, 1 kd
          </note>
          <note>
            För res. 1: 66 m, 19 fp, 16 mp, 12 kd
          </note>
          <note>
            Frånvarande: 23 s, 14 m, 3 c, 7 fp, 4 v, 2 mp, 2 kd
          </note>
          <note>
            Rolf Åbjörnsson (kd) anmälde att han avsett att rösta nej men
            markerats ha röstat ja.
          </note>
          <note>
            Mom. 4 (förbud mot nybildande av kommunala företag m.m.)
          </note>
          <note>
            1. utskottet
          </note>
          <note>
            2. res. 3 (fp, m, mp)
          </note>
          <note>
            Votering:
          </note>
          <note>
            195 för utskottet
          </note>
          <note>
            99 för res. 3
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 24 c, 18 v, 1 mp, 13 kd
          </note>
          <note>
            För res. 3: 66 m, 19 fp, 14 mp
          </note>
          <note>
            Avstod: 1 mp
          </note>
          <note>
            Frånvarande: 22 s, 14 m, 3 c, 7 fp, 4 v, 2 mp, 2 kd
          </note>
          <note>
            Mom. 7 (översyn av lagstiftningen beträffande allmännyttiga bostadsföretag
            m.m.)
          </note>
          <note>
            Yrkanden:
          </note>
          <note>
            1. utskottet hemställan
          </note>
          <note>
            2. utskottets hemställan med den ändring som föranleddes av bifall
            till mot. K533 (kd)
          </note>
          <note>
            Votering:
          </note>
          <note>
            190 för utskottet
          </note>
          <note>
            16 för mot.
          </note>
          <note>
            88 avstod
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 24 c, 1 fp, 18 v, 8 mp
          </note>
          <note>
            För mot.: 2 m, 1 mp, 13 kd
          </note>
          <note>
            Avstod: 63 m, 18 fp, 7 mp
          </note>
          <note>
            Frånvarande: 22 s, 15 m, 3 c, 7 fp, 4 v, 2 mp, 2 kd
          </note>
          <note>
            Elizabeth Nyström (m) anmälde att hon avsett att avstå från att
            rösta men markerats ha röstat nej.
          </note>
          <note>
            Mom. 10 (bojkott av vissa företag)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            274 för utskottet
          </note>
          <note>
            16 för res. 8
          </note>
          <note>
            1 avstod
          </note>
          <note>
            58 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 65 m, 24 c, 19 fp, 17 v, 13 kd
          </note>
          <note>
            För res. 8: 16 mp
          </note>
          <note>
            Avstod: 1 v
          </note>
          <note>
            Frånvarande: 25 s, 15 m, 3 c, 7 fp, 4 v, 2 mp, 2 kd
          </note>
          <note>
            Elizabeth Nyström (m) anmälde att hon avsett att rösta ja men
            markerats som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att återstående
            ärenden på dagens föredragsningslista fick avgöras vid arbetsplenum
            torsdagen den 20 mars.
          </note>
          <note>
            15 § Mänskliga rättigheter m.m.
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU12
          </note>
          <note>
            Mänskliga rättigheter m.m.
          </note>
          <note type="speaker">
            Anf. 155 INGER KOCH (m):
          </note>
          <note>
            Herr talman! Jag skall börja med att rikta stark kritik mot regeringen.
            Inom ett område har Sverige nämligen ett särskilt ansvar för att
            respekten för mänskliga rättigheter och demokrati stärks och för
            att etablerade regler och principer efterlevs i praktiken.
          </note>
          <note>
            Det är i de länder som mottar ett betydande svenskt bistånd.
          </note>
          <note>
            Här har Sveriges agerande varit svagt. Bistånd har utbetalats
            utan några direkta krav på att utvecklingen skall gå i riktning
            mot demokrati och ökad respekt för mänskliga rättigheter. Även
            statsmakter som i decennier förtryckt sina folk har kunnat räkna
            med svenskt bistånd.
          </note>
          <note>
            Vi moderater har alltid hävdat att demokratimålet och respekten
            för mänskliga rättigheter är av central betydelse i dialogen med
            de länder som mottar svenskt bistånd. Sverige måste på ett mycket
            aktivare och tydligare sätt ställa krav och driva på en utveckling
            mot demokrati och respekt för mänskliga rättigheter.
          </note>
          <note>
            Vi har därför också i flera år begärt att regeringen årligen
            i samband med budgetförslaget ger riksdagen en utförlig rapport
            om situationen och utvecklingen när det gäller mänskliga rättigheter
            och demokrati i mottagarländerna. En sådan rapport skall utgöra
            ett solitt underlag för en utförlig debatt inför beslut om svenska
            biståndsinsatser. Vetskapen om att den svenska riksdagen noggrant
            följer och värderar utvecklingen av mänskliga rättigheter och
            demokrati skulle vara en viktig signal till mottagarländerna.
          </note>
          <note>
            Tyvärr har regeringen hittills inte uppfyllt våra förväntningar,
            och sitt löfte, när det gäller att redovisa situationen vad gäller
            mänskliga rättigheter och demokratiutveckling i mottagarländerna.
            Trots att utrikesutskottet redan i mars 1995 i sitt betänkande
            om internationellt utvecklingssamarbete uttalade sig positivt
            om vårt förslag till en sådan redovisning, har den redovisning
            som därefter skett till riksdagen varit mycket rudimentär. Den
            har snarast försämrats. Jämfört med den redovisning som infördes
            under de borgerliga regeringsåren är den minimal. Det finns därför
            anledning att rikta kritik mot regeringens bristande intresse
            för hanteringen i detta avseende. Denna vår kritik delas för övrigt
            också av Riksdagens revisorer.
          </note>
          <note>
            Jag yrkar därför bifall till reservation 1.
          </note>
          <note>
            Herr talman! Ett viktigt led i svensk utrikespolitik är att främja
            respekten för de grundläggande fri- och rättigheterna och att
            verka för ett starkt skydd av dessa.
          </note>
          <note>
            En huvuduppgift är att få alltfler länder att inse att det är
            inom ett demokratiskt styrelseskick som medborgarna har de bästa
            möjligheterna att forma ett samhälle som värnar om rättsstaten
            och där yttrandefriheten, politisk pluralism och flerpartisystem
            kan utvecklas. Det handlar bl.a. om att människor runt om i världen
            skall få rösta på det parti de vill, fritt få säga sin mening,
            fritt få utöva sin religion, ha rätt till en advokat när de står
            inför rätta och slippa alla former av övergrepp. Och om detta
            ändå sker skall de kunna vara säkra på att det åtgärdas.
          </note>
          <note>
            För alltfler människor i alltfler länder håller detta på att
            bli verklighet, när nu demokratin etablerar sig i världen.
          </note>
          <note>
            I Central- och Östeuropa har demokratin gjort enorma framsteg,
            och även om situationen är bräcklig på många håll har den hårda,
            brutala diktaturen försvunnit nästan överallt. Mänskliga rättigheter
            respekteras i mycket större omfattning än tidigare.
          </note>
          <note>
            I Latinamerika, som tidigare plågades av många militärdiktaturer
            är det enbart Kuba som inte har en folkvald regering. Även där
            är åtskilliga demokratier bräckliga, och respekten för mänskliga
            rättigheter är inte tillfredsställande överallt. Fred och försoning
            i
          </note>
          <note>
            Centralamerika, nu senast i Guatemala, pekar dock i rätt riktning.
          </note>
          <note>
            I Asien är utvecklingen också på rätt väg. Det stora undantaget
            är de fem sex länderna i det socialistiska blocket från Myanmar
            i väster till Nordkorea i öster. Här kan man inte se någon demokratisering,
            och läget för de mänskliga rättigheterna är dåligt.
          </note>
          <note>
            Indonesien är det stora undantaget från regeln att icke-socialistiska
            länder i denna del av världen är demokratier. Även där saknas
            tyvärr tecken på en utveckling i demokratisk riktning.
          </note>
          <note>
            I ett bälte från Centralasien, Iran och arabvärlden ner mot Central-
            och Västafrika är demokratin satt på undantag. Situationen för
            mänskliga rättigheter är inte bättre.
          </note>
          <note>
            I begränsad, men växande, omfattning finns en islamisk fundamentalism
            som förtrycker oliktroende och kvinnor. Sudan och Iran är upprörande
            exempel på detta. Det gäller i ett mindre antal av de islamiska
            länderna. Den afrikanska eller arabiska socialismen, liksom annat
            sekulärt maktbegär, som t.ex. i Irak och
          </note>
          <note>
            Libyen, är fortfarande en vanligare källa till diktatur och förtryck.
            Att Sverige kraftigt skall fördöma detta är en självklarhet.
          </note>
          <note>
            I arabvärlden har demokratin svårt att få fotfäste.
          </note>
          <note>
            I syfte att främja mänskliga rättigheter och demokrati, liksom
            ekonomisk utveckling och miljösamarbete, har EU en Medelhavsstrategi
            som innebär att alla länder vid Medelhavets södra och östra kust,
            exklusive Libyen som är under FN-sanktioner, erbjuds s.k.
          </note>
          <note>
            euro-mediterrana avtal. Det är associationsavtal som innebär
            att dessa Medelhavsländer och EU skall utgöra ett frihandelsområde
            år 2010.
          </note>
          <note>
            I denna dialog med EU:s samarbetsländer i Medelhavsområdet är
            det viktigt att frågor om mänskliga rättigheter och demokrati
            betonas. Den hittillsvarande utvecklingen har visat att respekten
            för mänskliga rättigheter och utvecklingen mot demokrati inte
            har kommit så långt som det vore rimligt att kräva, trots ett
            omfattande ekonomiskt tillflöde via oljeintäkter eller bistånd.
            Sker inte en demokratisk utveckling och en kraftigt förbättrad
            respekt för mänskliga rättigheter kommer södra och östra delen
            av Medelhavsområdet fortsättningsvis att vara en mycket instabil
            region.
          </note>
          <note>
            Särskilt glädjande är det att demokratin inte bara fått fotfäste
            utan också spridning i Afrika. Mer än 30
          </note>
          <note>
            länder i Afrika har haft sina första demokratiska val, och i
            södra och östra Afrika är demokratier vanligare än diktaturer.
            Även om situationen är bräcklig har betydande framsteg gjorts
            jämfört med hur situationen var för bara några år sedan.
          </note>
          <note>
            För att respekten för mänskliga rättigheter skall bli bestående
            är det viktigt att vi bygger upp strukturer som främjar och kontrollerar
            att så också sker. Vi moderater har därför föreslagit att Sverige
            bör betona vikten av att det skapas regionala strukturer för mänskliga
            rättigheter och demokrati i dialogen med länderna i södra Afrika.
            Europarådet kan här vara en förebild. Erfarenhet från Europa visar
            att integrationsarbetet när Europarådet bildades för snart 50
            år sedan startade just med mänskliga rättigheter och demokrati.
          </note>
          <note>
            En möjlighet som vi moderater pekat på vore att
          </note>
          <note>
            SADC-samarbetet fick mer fasta strukturer när det gäller att
            övervaka efterlevnaden av mänskliga rättigheter och demokrati
            bland de tolv länder som är medlemmar. Detta skulle kunna vara
            en naturlig följd av det framväxande parlamentariska samarbete
            som nu sker inom organisationens ram. Europarådets konventioner
            och mekanismer skulle kunna tjäna som förebild.
          </note>
          <note>
            En sådan verksamhet skulle kunna finansieras genom EU-biståndet,
            eftersom det handlar om regional integration där erfarenheterna
            från det europeiska integrationssamarbetet kan vara intressanta.
            Detta bör
          </note>
          <note>
            Sverige agera för inom EU.
          </note>
          <note>
            Herr talman! Det internationella regelsystem som syftar till
            att värna den enskilda människans rätt är relativt väl utbyggt.
            Det stora problemet i dag är att länder inte ansluter sig till
            internationella konventioner eller, vilket är vanligare, att förpliktelser
            inte uppfylls.
          </note>
          <note>
            Det finns en rad ideella organisationer som gör ett viktigt arbete
            för att övervaka situationen för mänskliga rättigheter och demokrati.
            Tiden borde nu vara mogen för att också FN:s generalförsamling
            får en detaljerad rapport om läget beträffande efterlevnaden av
            de principer som själva organisationen är grundad på. Barnkonventionens
            uppföljningsmekanism kan tjäna som föredöme, men granskningen
            bör ske direkt i generalförsamlingen. En sådan årlig rapport borde
            bli föremål för en ingående och bred debatt mellan alla medlemsländer.
            Den 10 december 1998, nästa år alltså, är det 50 år sedan den
            universella deklarationen om de mänskliga rättigheterna antogs
            av FN:s generalförsamling. Denna dag kunde vara ett bra tillfälle
            att för första gången göra en sådan manifestation.
          </note>
          <note>
            Detta har vi föreslagit i reservation nr 2.
          </note>
          <note>
            I detta betänkande behandlas också Taiwans ställning i internationella
            organisationer. Bertil Persson kommer något senare i debatten
            att redogöra för moderaternas hållning i denna fråga.
          </note>
          <note>
            Herr talman! Sammanfattningsvis yrkar jag bifall till reservation
            nr 1 men stöder naturligtvis de övriga moderata reservationerna.
            I övrigt yrkar jag bifall till hemställan i utrikesutskottets
            betänkande.
          </note>
          <note type="speaker">
            Anf. 156 HELENA NILSSON (c):
          </note>
          <note>
            Herr talman! Att debattera mänskliga rättigheter i
          </note>
          <note>
            Sveriges riksdag känns mycket angeläget men också uppfordrande,
            eftersom vi inte får förtröttas i denna vår diskussion.
          </note>
          <note>
            Att mänskliga rättigheter kränks runt om i världen beror på att
            det finns rädda makthavare som är rädda att förlora sin maktposition.
            Det är makthavare som har kontroll över aktörer som i sina befattningar
            kan kränka människor. Det allvarliga, upprörande och så svåra
            är att det är människor - män, kvinnor, unga och gamla - som kränks,
            berövas sin frihet, fysiskt och psykiskt torteras och avrättas.
          </note>
          <note>
            Varför kränks människors mänskliga rättigheter?
          </note>
          <note>
            Jo, för att de är politiskt aktiva inom en opposition som en
            regim inte accepterar. Det är regimer som oftast inte är demokratier,
            som i fallet Kina och Burma. I Kina finns inga framträdande och
            ledande oppositionella kvar i frihet. De sitter antingen i fängelse
            eller har flyttat utomlands. Det har snart gått åtta år sedan
            regimen i Kina mötte demonstrationer av människor som krävde demokrati
            på Himmelska fridens torg med tankar.
          </note>
          <note>
            På nyheterna i morse meddelades att dissidenten
          </note>
          <note>
            Wang Dan skulle frisläppas. Det kan ett litet tecken på att Kina
            är känsligt för omvärldens kritik, men det är inte tillräckligt.
            Det gäller att fortsätta att högljutt protestera mot Kinas sätt
            att kränka de mänskliga rättigheterna.
          </note>
          <note>
            Politiskt aktiva, t.o.m. förtroendevalda parlamentariker som
            i fallet sydöstra Turkiet, sitter fängslade för sina politiska
            åsikter framförda i tal och skrift.
          </note>
          <note>
            Människor i Turkiet kränks för att de tillhör en folkgrupp -
            kurderna. De tillåts inte tala sitt eget språk, gå i egen skola
            eller utöva sin kultur. Så behandlas en etnisk minoritet i ett
            land som betraktas som demokratiskt och som tillhör Europa.
          </note>
          <note>
            Människor kränks för att de bor i ett område som är ockuperat
            när de demonstrerar mot denna ockupation, i t.ex. Östra Timor
            och Västra Sahara.
          </note>
          <note>
            Människor kränks för att de med sin penna skriver skönlitteratur
            som rädda makthavare finner som ett hot mot sin egen maktposition.
            Många författare sitter i fängelse, finns bland rapporterade försvunna
            eller har avrättats.
          </note>
          <note>
            Människor kränks för att deras religiösa uppfattning och utövning
            upplevs som ett hot.
          </note>
          <note>
            Människor kränks på grund av sin ras. Människor kränks för att
            de är kvinnor, för att de är handikappade och för att de är barn.
            Flickorna på barnhemmen i
          </note>
          <note>
            Kina är bara ett exempel.
          </note>
          <note>
            Vad kan vi då göra som riksdagsledamöter? Vi kan påverka vår
            regering att bilateralt eller i regionala och internationella
            forum driva olika frågor om de mänskliga rättigheterna. Möjligheten
            att bedriva detta arbete har naturligtvis stärkts genom att Sverige
            blivit medlem i FN:s säkerhetsråd och där driver frågor om de
            mänskliga rättigheterna.
          </note>
          <note>
            Sverige har genom sitt medlemskap i EU sedan två år tillbaka
            stora möjligheter att där driva kraven på att länder som EU samarbetar
            med inte skall kränka de mänskliga rättigheterna. Det gäller inte
            minst de associationsavtal som EU sluter med olika länder. I
          </note>
          <note>
            dessa finns inskrivet att de mänskliga rättigheterna skall respekteras.
            Det finns också en mekanism i de s.k. associationsråden som innebär
            att man där kan ta upp frågor om något land som inte följer avtalen
            och förbättrar situationen för de mänskliga rättigheterna.
          </note>
          <note>
            Genom biståndet har Sverige också en möjlighet att stärka demokratin
            och folkrörelserna och påverka så att de mänskliga rättigheterna
            inte längre kränks.
          </note>
          <note>
            Som riksdagsledamöter har vi stora möjligheter att diskutera
            med andra parlamentariker i olika internationella och regionala
            sammanhang. Själv har jag erfarenhet av detta från OSSE:s parlamentariska
            församling. Under mötena såväl 1995 som 1996 har vi direkt med
            turkiska parlamentariker diskuterat hur de mänskliga rättigheterna
            bryts och kränks när det gäller kurderna. Vi har också Europarådet
            och IPU.
          </note>
          <note>
            När jag läser betänkandet är jag i stort sett nöjd.
          </note>
          <note>
            Det är starkt präglat av de motioner som riksdagsledamöter skrivit
            under den allmänna motionstiden. Det är inte heltäckande - det
            täcker inte alla kränkningar av situationen för mänskliga rättigheter
            över hela världen - och det är därför viktigt att vi i vårt arbete
            också tänker på de länder och regioner som inte berörs i betänkandet.
          </note>
          <note>
            I samband med en radiointervju för två år sedan frågade en reporter
            mig: Blir du aldrig trött på att arbeta för de mänskliga rättigheterna
            när ingenting händer? Mitt svar blev att vi aldrig någonsin får
            förtröttas. Vi får inte ge upp i arbetet med att förbättra de
            mänskliga rättigheterna. Om vi någon gång skulle känna trötthet
            får vi ge över stafettpinnen till någon som känner sig litet starkare
            och litet piggare. Det är nämligen oerhört viktigt att vi, inte
            minst i våra egna parlament, har tid och känner engagemang att
            debattera de här frågorna. Ibland tänker jag på alla de människor
            som kränks - bl.a. de parlamentariker i Turkiet som sitter i fängelse
            just för att de är parlamentariker.
          </note>
          <note>
            Vi måste känna styrka att fortsätta detta arbete.
          </note>
          <note>
            I betänkandet finns det några områden där vi i
          </note>
          <note>
            Centerpartiet vill gå något längre än utskottsmajoriteten. Det
            gäller Indonesien, som ockuperar Östra Timor olagligt. I betänkandet
            skriver utskottsmajoriteten att man anser att en särskild MR-representant
            kan förena sitt uppdrag med att också vara representant för UNDP.
            Vi reservanter anser att det vore önskvärt att FN hade en egen
            representant för mänskliga rättigheter som sysslade enbart med
            detta. Vi anser också att det är dags att bryta u-krediterna.
            Sverige skall sluta ge u-krediter till Indonesien för att markera
            att situationen för de mänskliga rättigheterna har förvärrats
            under de senaste åren. Vi anser också i reservationen att de avtal
            som sluts med Indonesien inte skall gälla Östra Timor, eftersom
            det fortfarande är Portugal som har den administrativa makten
            över Östra
          </note>
          <note>
            Timor och att läget skall fortsätta att betraktas som sådant.
          </note>
          <note>
            Inom Centerpartiet tycker vi också att det är viktigt att gå
            längre när det gäller Iran. Man bör överväga om inte sanktioner
            skall upprättas gentemot landet, eftersom den kritiska dialog
            som nu har pågått under fyra år inte har lett till några resultat.
            Jag konstaterar också att det i nyheterna i morse meddelades att
            Norge är berett att driva kraven på sanktioner under FN:s konferens
            om mänskliga rättigheter. Vi skriver alltså om detta i reservationen.
          </note>
          <note>
            Herr talman! Med detta yrkar jag bifall till reservationerna
            9 och 10. Jag står naturligtvis även bakom reservation 11.
          </note>
          <note type="speaker">
            Anf. 157 HÅKAN HOLMBERG (fp):
          </note>
          <note>
            Herr talman! Med jämna mellanrum hemsöks vår utrikesdebatt av
            ett slags värderelativism, som i olika ideologisk tappning alltid
            går ut på samma sak -
          </note>
          <note>
            nämligen att demokrati och mänskliga rättigheter skulle vara
            speciellt västerländska idéer som noga besett saknar relevans
            i andra kulturområden. Under denna till synes mycket djupsinniga
            täckmantel har diktaturer och ofrihet av olika slag alltid funnit
            villiga försvarare.
          </note>
          <note>
            För 20-25 år sedan var det alltjämt högsta mode i delar av svensk
            debatt att förneka att mänskliga rättigheter och demokrati hade
            något större intresse i länder som styrdes av kommunistiska diktaturer.
            Kineser, ryssar eller polacker hade inte samma intresse av frihet
            och skydd för sina grundläggande rättigheter som vi hade i den
            kapitalistiska västvärlden.
          </note>
          <note>
            En annan version av samma tanke, populär på sina håll också i
            Sverige, var att mänskliga rättigheter saknade intresse i afrikanska
            länder, där kollektivet alltid antogs uppfattas som intressantare
            än individen.
          </note>
          <note>
            Detta fick bli en ursäkt för enpartisystem och allsköns övergrepp.
            De som försökte se något försonande i
          </note>
          <note>
            Sydafrikas apartheidsystem såg på ett liknande sätt inget behov
            av mänskliga rättigheter för svarta medborgare i det landet. De
            hade inte samma behov av frihet som den vita delen av befolkningen.
          </note>
          <note>
            Nu är de gamla diktaturerna i Östeuropa borta, liksom apartheid
            och de flesta av de s.k. afrikanska socialistiska regimerna. Överallt
            ser vi nu försök att bygga upp demokratiska flerpartisystem byggda
            just på respekt för grundläggande mänskliga rättigheter.
          </note>
          <note>
            Nu är det i stället populärt att ursäkta bristen på demokrati
            i olika länder i Asien - i Kina lika väl som i Singapore eller
            Indonesien. Indonesien är inte alls det enda exemplet på länder
            i den delen av världen som inte har någon officiell kommunistisk
            regim och som är likgiltiga för demokratin. Man brukar ursäkta
            detta genom att tala om asiatiska värden. Asiater skulle ha en
            annan syn på frågor kring lag och ordning, stabilitet och auktoritet
            som innebär att demokrati i ordets normala mening skulle vara
            ett ointressant begrepp i dessa länder. Skillnaden skulle bestå
            i den konfucianska traditionens speciella inverkan, brukar det
            heta.
          </note>
          <note>
            Jag talade för någon månad sedan med Martin
          </note>
          <note>
            Lee, ledare för det demokratiska partiet i Hongkong.
          </note>
          <note>
            Han är mer än någon annan en symbol för Hongkongbornas önskan
            att få behålla sina demokratiska frioch rättigheter också sedan
            staden övergått till Kina senare i år. Hans kommentar till talet
            om asiatiska värden och hänvisningarna till konfucianismens speciella
            inverkan var befriande i sin självklarhet: Konfucius levde när
            ni i Europa styrdes av enväldiga kungar och kejsare. Skulle ni
            i Europa med den sortens argument acceptera att i dag berövas
            era demokratiska friheter?
          </note>
          <note>
            Taiwan är ett annat land inom den konfucianska traditionen -
            en demokrati med 22 miljoner invånare.
          </note>
          <note>
            Hade Taiwan legat i Europa hade det varit ett av EU:s tyngre
            medlemsländer. Talar man med politiker från det landet säger de
            i dag, oavsett parti, att demokrati är ett asiatiskt värde.
          </note>
          <note>
            Skall man försöka tolka den form av värderelativism som gång
            på gång dyker upp i mer övergripande ideologiska termer finns
            det två möjligheter. Antingen menar de som driver resonemang av
            detta slag att demokrati och mänskliga rättigheter egentligen
            inte är så viktiga i Europa heller. Det skulle nog inte vara så
            dumt med litet asiatiska värden också i vårt land. Men de vågar
            inte öppet stå för en sådan hållning. Eller också, och det är
            det andra alternativet, omfattar man, utan att kanske reflektera
            över det, en form av rasism eller åtminstone en inställning att
            det inte spelar så stor roll vad som händer med människor som
            inte är vita, rika och européer. Kineser skulle inte plågas av
            tortyr på samma sätt som européer gör. Afrikanska familjer som
            splittras när hemliga polisen griper en politiskt aktiv medlem
            skulle inte fara lika illa som familjer i västvärlden. Muslimer
            skulle inte ha samma behov av att fritt kunna uttala sin mening
            om saker och ting som kristna människor i Europa.
          </note>
          <note>
            Det vore, som sägs i reservation 1, av mycket stort värde med
            en årlig redogörelse för utvecklingen vad gäller mänskliga rättigheter
            i de länder som tar emot svenskt bistånd. Jag kan inte hjälpa
            att jag misstänker att majoritetens ovilja att bifalla detta enkla
            förslag hänger samman med det faktum att demokratimålet för svenskt
            bistånd så länge bara betraktats som ett mål bland flera och inte
            som ett mål som är överordnat och troligen avgörande för att de
            andra målen skall kunna uppnås. Det krävs en bättre analys av
            sambanden mellan demokrati och utveckling än vad i synnerhet socialdemokraterna
            har orkat med.
          </note>
          <note>
            I reservation 6 begärs ett klarare ställningstagande från riksdagens
            sida till hoten mot de demokratiska friheterna i Hongkong. Utskottets
            majoritet, moderater likaväl som socialdemokrater och några andra,
            nöjer sig med att säga att det är oacceptabelt om övergången till
            kinesiskt styre i Hongkong innebär ett bakslag för den demokratiska
            utvecklingen. Men detta har ju redan hänt. Den valda folkrepresentationen
            har redan ställts åt sidan. Detta måste vi kommentera och inte
            låtsas som om alltsammans bara skulle vara en hypotetisk utveckling
            i en osäker framtid.
          </note>
          <note>
            I reservation 8 begär vi att riksdagen skall ge regeringen ett
            tydligt mandat att inom FN stödja eventuella initiativ som kan
            leda till att frågan om Taiwans representation löses, t.ex. genom
            någon form av observatörskap i FN:s olika underorganisationer.
            Den doktrin om ett Kina som utskottet hänvisar till duger inte
            som argument emot den inställningen. Taiwan styrs inte av Peking
            och har släppt den gamla regimens krav på att erkännas som representant
            också för det kinesiska fastlandet. Taiwan är i dag en demokrati
            som lever i skuggan av en totalitär diktatur. Taiwans rätt att
            leva vidare som ett demokratiskt samhälle, oavsett framtida relationer
            mellan Taiwan och Kina, måste stödjas internationellt också av
            andra demokratier, inräknat Sverige.
          </note>
          <note>
            Helena Nilsson har talat om Iran och Indonesien.
          </note>
          <note>
            Det räcker kanske för mig att här instämma i det som hon säger
            och när det gäller Iran och den muslimska delen av världen poängtera
            att islam - och det kanske är viktigt att säga det i vår tid när
            så många fundamentalistiska krafter gör sig gällande - också bär
            upp en annan tradition av tolerans och öppenhet som vi givetvis,
            från våra värderingar i Sverige, skulle vilja se dominera det
            politiska livet också i dessa länder.
          </note>
          <note>
            I reservation 14 behandlas flyktingars rätt att återvända till
            Bosnien. Vi tycker att det är orimligt att, som majoriteten har
            gjort, avfärda stora delar av problematiken med att den allmänna
            situationen i Bosnien-Hercegovina har förbättrats. Man säger inte
            något om att den politiska förbättring som skulle följa på
          </note>
          <note>
            Daytonavtalets militära del knappast har materialiserats alls.
            Den etniska uppdelningen består. Inte heller orkar majoriteten
            riktigt med att kommentera situationen i resten av det f.d. Jugoslavien,
            dvs. de övergrepp som vi vet äger rum i Serbien och Kroatien.
            Inte ens de ganska modesta synpunkter när det gäller Serbien som
            utrikesministern lämnade i ett frågesvar före jul har man klarat
            av att skriva in.
          </note>
          <note>
            Utskottet behandlar också utvecklingen i Mellersta
          </note>
          <note>
            Östern med utgångspunkt från bl.a. en folkpartimotion. Här finns
            inga reservationer eftersom enigheten om vägen till en hållbar
            lösning glädjande nog är stor.
          </note>
          <note>
            Jag vill bara här markera att motionen skrevs under intrycken
            av hoten mot fredsprocessen. Om den skulle bryta samman kvarstår
            ändå det grundläggande, nämligen att det enda sättet att uppnå
            stabil fred i området är att utgå från såväl Israels rätt att
            existera som palestiniernas rätt att styra sig själva i en egen
            stat. Hotet mot fredsprocessen är just i dag Israels bosättningspolitik.
            I morgon kan det vara något annat. Men varken israeler eller palestinier
            kan uppnå varaktig fred på bekostnad av alla motpartens vitala
            önskemål och intressen. I längden är det demokrati och mänskliga
            rättigheter som är den bästa garanten för en utveckling mot fred
            och gemensam utveckling också i
          </note>
          <note>
            Mellanöstern.
          </note>
          <note>
            Jag står naturligtvis bakom alla de reservationer som Folkpartiet
            har anslutit sig till, men jag inskränker mig här till att yrka
            bifall till reservationerna 6
          </note>
          <note>
            och 8.
          </note>
          <note type="speaker">
            Anf. 158 EVA ZETTERBERG (v):
          </note>
          <note>
            Herr talman! Det betänkande från utrikesutskottet som vi har
            framför oss innehåller 14 reservationer.
          </note>
          <note>
            Med anledning av att det är så många reservationer kan man lätt
            få det intrycket att utskottet är djupt oenigt i större delen
            av frågan om de mänskliga rättigheterna och hur vi befrämjar dem
            världen över. Jag vill understryka att så inte är fallet. Utskottet
            är överens i väldigt stora delar. Det är en gemensam fråga för
            riksdagens samtliga partier att driva dessa frågor framåt. Jag
            skall återkomma till de punkter där vi har olika åsikter om hur
            den här kampen skall drivas och vilka medel som skall användas.
          </note>
          <note>
            Inledningsvis vill jag understryka hur väsentligt det är att
            vi som reagerar, och vi är många i det här landet som reagerar
            mot övergrepp mot de mänskliga rättigheterna runt om i världen,
            dagligen ställer oss frågan hur vi bäst agerar och vad det finns
            för medel för att se till att människor har rätt att uttrycka
            sin åsikt och rätt att leva i fred.
          </note>
          <note>
            Om vi börjar uppifrån har vi FN, och via medlemskapet i säkerhetsrådet
            är det ett ännu starkare medel.
          </note>
          <note>
            Vi har regionala organ, som Helena Nilsson var inne på, t.ex.
            OSSE och Europarådet. Vi har EU, och jag vill gärna säga att det
            är ett EU som på olika plan kan spela en allt viktigare roll och
            gör det även på det här området. I Sverige har vi regeringens
            agerande och riksdagen. Inom riksdagen har vi den särskilda grupp
            för mänskliga rättigheter där samtliga partier är verksamma. Där
            agerar vi varje månad till förmån för enskilda personer som förtrycks
            i dag eller mot företeelser i olika länder. Framför allt vill
            jag understryka att vi har starka folkrörelser i vårt land och
            vi har kyrkor. Utan det arbete som t.ex. Amnesty bedriver på det
            här området skulle vi inte alls ha kommit så långt. De lämnar
            väsentlig information till oss som politiker och enskilda som
            gör att vi kan agera efter förmåga.
          </note>
          <note>
            Herr talman! Jag vill också understryka att det är lätt att bli
            tjatig i den här debatten som vi har nästan varje år - nu är det
            nästan två år sedan vi hade den senast. Jag menar att det är flera
            viktiga ingredienser som saknas när vi diskuterar dessa frågor.
            Vi har inte en sammanhållen diskussion om vapenexporten. Där spelar
            Sverige en mycket negativ roll. Det borde ses i förhållande till
            de mänskliga rättigheterna världen över.
          </note>
          <note>
            Det handlar också om hur vi bedriver flyktingpolitik. Den blir
            alltmer restriktiv i vårt land. Jag vill också upprepa vad jag
            brukar säga i dessa debatter, nämligen att jag saknar en ansvarig
            minister. Det har tyvärr varit fallet under samtliga de debatter
            i det här ämnet som jag har varit med om.
          </note>
          <note>
            När vi diskuterar de mänskliga rättigheterna världen över är
            det lätt att vi bara tänker på yttrandefriheten, rätten till demokrati
            och rätten att uttrycka sina politiska åsikter. Jag menar att
            begreppet måste vidgas. Vi vet att det i vår värld finns en miljard
            människor som inte har rätt till en fullgod föda. En miljard människor
            har bara omkring en dollar om dagen att röra sig med. Ungefär
            800 människor, framför allt barn, dödas varje månad av minor.
            Miljoner barn världen över har inte fullgod hälsovård, skola osv.
            Jag menar att vi måste ha med alla dessa grundläggande frågor
            när vi diskuterar mänskliga rättigheter. Vi kan inte bara begränsa
            oss till yttrandefriheten.
          </note>
          <note>
            I det här betänkandet som utskottet har arbetat fram tar vi upp
            en rad väsentliga frågor. En sådan är dödsstraffet, som finns
            i väldigt många länder världen över. Där måste Sverige agera för
            att listan på länder med dödsstraff inte utökas och påverka de
            länder som har dödsstraff och har infört det nyligen att avskaffa
            det.
          </note>
          <note>
            I betänkandet tas också upp den fråga som Inger
          </note>
          <note>
            Koch uppehöll sig mycket vid, nämligen att regeringen bör komma
            med en årlig rapport om situationen för mänskliga rättigheter
            i samband med att vi diskuterar biståndet och koppla ihop det
            med Sveriges biståndsgivning. Där vill jag understryka att vi
            i utskottet har varit helt överens om att vi vill ha en sådan
            bilaga och att den bör vara återkommande. Moderaternas reservation
            är därför litet svår att förstå. Vi har krävt denna bilaga, och
            det är riktigt. Utskottet skall kräva den, och regeringen skall
            komma med den. Vi har haft frågan uppe förr, och det är väldigt
            väsentligt att den kommer. Exakt när och hur den kommer kan man
            däremot diskutera.
          </note>
          <note>
            Miljöfrågornas betydelse ökar runt om i världen.
          </note>
          <note>
            Där har utskottet lyft fram en rad väsentliga faktorer.
          </note>
          <note>
            Miljöpartiet har reservationer här, men jag menar att det får
            en allt större betydelse att utskottet gemensamt visar på detta.
            Det behöver inte innebära att man skall införa en särskild miljödomstol
            eller de andra sakerna som Miljöpartiet föreslår. Dessa förslag
            kan naturligtvis diskuteras och vara värda att fundera över, men
          </note>
          <note>
            Vänsterpartiet är åtminstone för dagen inte berett att skriva
            under på dem.
          </note>
          <note>
            Vi tar också upp frågan om kvinnors rättigheter.
          </note>
          <note>
            Vi vet att listan på kvinnor världen över som förnekas sina mänskliga
            rättigheter är omfattande. Det handlar bl.a. om kvinnor som har
            fängslats därför att de är förkämpar för demokrati. Vi har från
            Amnesty inför den 8 mars fått en lång lista med namn på kvinnor.
            De mest namnkunniga är Aung San Suu Kyi från Burma och den kurdiska
            parlamentarikern Leyla Zana, men det finns också namn på kvinnor
            från en rad andra länder som har fängslats på grund av sin kamp.
          </note>
          <note>
            Men det finns också kvinnor runt om i världen som fängslas utan
            att de kräver något speciellt, förutom medborgerliga rättigheter,
            och som förvägras att leva sina liv. Det är väldigt väsentligt
            att de här frågorna lyfts upp.
          </note>
          <note>
            Jag vill också peka på jämställdhetsarbetet inom
          </note>
          <note>
            FN, som går otroligt långsamt. Där har vi sagt att allt arbete
            vi bedriver från svensk sida skall genomsyras av ett jämställdhetsperspektiv.
            Det är väldigt viktigt för FN att så sker. Vi menar att Sverige
            där måste ha en pådrivande roll. Vi har från Vänsterpartiet särskilt
            velat lyfta fram att man måste se till att fler kvinnor hamnar
            på höga poster inom FN. Ett förslag har varit att utreda frågan
            om kvotering, men där har vi tyvärr inte fått någon majoritet
            med oss.
          </note>
          <note>
            Andra väsentliga frågor gäller urbefolkningarnas rättigheter.
            Vi vet att urbefolkningar skuffas undan på många håll i världen.
            Deras mark tas ifrån dem, och deras möjlighet till livsrum minskar.
          </note>
          <note>
            Slutligen vill jag som en viktig fråga nämna religionsfriheten.
            Vi vet att människors rätt att utöva sin religion inte tillgodoses
            i Iran, Turkiet m.fl. länder.
          </note>
          <note>
            Det finns många kanaler för detta. Jag inledde med att tala om
            några av dem. Just nu, sedan den 10
          </note>
          <note>
            mars, pågår i Genève FN:s årliga konferens om mänskliga rättigheter.
            Där har vår utrikesminister hållit ett anförande där hon, efter
            vad jag har förstått, framför allt tog upp situationen i Kina
            och det förtryck som råder där. Det var väldigt välkommet. Andra
            talare har varit inne på situationen för Hongkong och Taiwan,
            men jag vill också nämna Tibet. Vi är många som tycker att Sverige
            på ett kraftfullt sätt måste reagera mot hur Kina förtrycker dem
            som lever i Tibet.
          </note>
          <note>
            Men frågan är hur långt man har drivit det här.
          </note>
          <note>
            Kommer det att bli en resolution på MR-konferensen i
          </note>
          <note>
            Genève? Det är fortfarande osäkert. Där måste Sverige driva på.
          </note>
          <note>
            Andra frågor som tas upp på konferensen gäller barnkonventionen
            och dess uppföljning samt den kongress vi hade om barnprostitution
            här i Sverige i augusti förra året. Barnsoldater är en annan angelägen
            fråga.
          </note>
          <note>
            Amnesty har inför den här MR-konferensen särskilt pekat på fem
            områden: Algeriet, Colombia, Indonesien - särskilt östra Timor
            - Nigeria och Turkiet.
          </note>
          <note>
            Jag tror att man har satt fingret på fem av de konfliktområden
            i världen som är värst utsatta.
          </note>
          <note>
            Herr talman! Jag vill dock också peka på att det här med mänskliga
            rättigheter inte bara är ett problem i den fattiga delen av världen,
            i u-länderna. Vi har faktiskt - det är ingen som har nämnt det
            tidigare -
          </note>
          <note>
            fått rätt allvarlig kritik riktad mot vårt eget land, Sverige,
            i olika sammanhang. Jag vill peka på Human
          </note>
          <note>
            Rights Watch, som i september 1996 har tagit upp asylprocessen
            och kritiserat den. Vidare har US State
          </note>
          <note>
            Department i januari 1997 pekat på att jämställdheten, som vi
            är så stolta över, faktiskt har försämrats vad gäller lönevillkoren
            för män och kvinnor. Kvinnors lön i förhållande till män har minskat.
            Man nämner också asylfrågan.
          </note>
          <note>
            Det finns åtskilligt mer av kritik mot Sverige. Så t.ex. har
            FN:s kommitté mot tortyr i maj 1996 tagit upp fallet med en zairisk
            kvinna som hade råkat ut för tortyr och som fick ett avvisningsbeslut.
            Likaså tog man i november 1996 upp hur en iransk medborgare som
            utsatts för tortyr inte garanterades asyl i Sverige.
          </note>
          <note>
            Jag tycker att den här kritiken är oerhört allvarlig och att
            Sverige inte har tagit den på tillräckligt stort allvar.
          </note>
          <note>
            Herr talman! Det finns några enskilda länder som vi bör diskutera
            mer. Kina har jag redan nämnt, och där vill jag särskilt understryka
            hur Kina ökar sin militärbudget. Man säger att det under 1997
            rör sig om nästan 13 % eller 72 miljarder. Det är oerhörda summor,
            och det tycker jag tydligt visar på sambandet mellan vapenindustrin
            och förtrycket av mänskliga rättigheter.
          </note>
          <note>
            Det finns andra exempel i Asien. Vietnam har t.ex.
          </note>
          <note>
            infört dödsstraff och utdömer faktiskt också sådana.
          </note>
          <note>
            Vi har Korea och de fackliga rättigheterna, som nyligen var en
            stor fråga här i Sverige. Där ifrågasattes människors rätt att
            agera fackligt i strejk med militärt våld. Vi har Burma, och vi
            har Indonesien som Helena Nilsson var inne på. Jag skall bara
            understryka att vi är fem partier här som går emot vapenexport
            till
          </note>
          <note>
            Indonesien. Trots detta har regeringen inte ändrat uppfattning
            i frågan. Det tycker jag är direkt pinsamt för en socialdemokratisk
            regering.
          </note>
          <note>
            Turkiet skall jag inte gå in närmare på. Det kommer att Bengt
            Hurtig senare att göra.
          </note>
          <note>
            Nigeria nämns också i betänkandet. I den frågan finns en reservation
            från Miljöpartiet och Vänsterpartiet, där vi pekar på att Sverige
            visserligen agerade när dödsdomen mot Ken Saro-Wiwa verkställdes
            för ett år sedan men att det inte har lett till någonting.
          </note>
          <note>
            Inom EU har man heller inte tagit upp frågan på nytt.
          </note>
          <note>
            Den bör dock vara aktuell nu i samband med dödsdomen mot Wole
            Soyinka.
          </note>
          <note>
            Det forna Jugoslavien och situationen där har Håkan Holmberg
            varit inne på. Jag vill hänvisa till den reservation vi står för
            tillsammans.
          </note>
          <note>
            Jag vill framför allt hänvisa till den reservation som finns
            om Iran och understryka att den kritiska dialogen har ifrågasatts
            av utrikesministern själv, i frågesvar och i interpellationsdebatt
            här i riksdagen.
          </note>
          <note>
            Uppenbarligen har den svenska regeringen insett att den politik
            man fört inte har lett till något. Man bör fortsätta dialogen,
            men det krävs andra metoder för att få Iran att förstå att man
            menar allvar. Där är Norge ett exempel, som också nämndes här
            tidigare.
          </note>
          <note>
            Jag vill också informera om att vi just i dag har bildat en stödkommitté
            för mänskliga rättigheter i Iran här i riksdagen, där samtliga
            partier ingår.
          </note>
          <note>
            Herr talman! Jag vill också särskilt nämna Västsahara, som är
            ett gammalt konfliktområde där många av oss har ett engagemang.
            Där kan jag till min stora tillfredsställelse konstatera att vi
            är helt eniga om att lyfta fram nödvändigheten av att FN agerar
            och får
          </note>
          <note>
            Marocko till förhandlingsbordet. FN:s generalsekreterare har
            också vidtagit åtgärder, och jag har stor förhoppning om att det
            skall hända någonting där snart.
          </note>
          <note>
            När det gäller Latinamerika var Inger Koch inne på att Kuba är
            den enda diktatur som är kvar. Vänsterpartiet är mycket kritiskt
            mot situationen för mänskliga rättigheter på Kuba. Samtidigt vill
            jag dock fråga: Vad är det för brott USA begår? Är inte det än
            värre? Under många år har man bedrivit en blockad mot ett folk
            som inte har gjort annat än att kräva att få välja sin egen väg.
            Det brottet väger betydligt tyngre.
          </note>
          <note>
            Jag menar att om USA ändrade politik skulle förutsättningarna
            för ett demokratiskt Kuba också kunna föreligga.
          </note>
          <note>
            Men det finns betydligt värre situationer i Latinamerika, trots
            formell demokrati. Colombia är ett land som vi har diskuterat
            mycket i utskottet. Där måste
          </note>
          <note>
            Sverige ta fler initiativ. Peru är ett annat konfliktområde,
            som nu har fått ökad uppmärksamhet med anledning av ockupationen
            på japanska ambassaden i
          </note>
          <note>
            Lima. Vänsterpartiet fördömer den typen av aktioner.
          </note>
          <note>
            Men man måste förstå de bakomliggande orsakerna.
          </note>
          <note>
            Varför tar människor till den typen av metoder? Jo, därför att
            strukturen är våldsam i ett samhälle där mänskliga rättigheter
            förtrycks och barn lever i största fattigdom utan att någon bekymrar
            sig om det.
          </note>
          <note>
            Herr talman! Det finns mycket mer att säga, och det finns många
            glädjande tecken i världen. Situationen i Guatemala har nämnts.
            I Sydafrika finns en sanningskommission och demokrati har införts
            trots de svårigheter som ändå finns. Men jag vill hävda att det
            är möjligt att göra väldigt mycket som individer, som riksdag,
            som regering, som internationella organ.
          </note>
          <note>
            De möjligheterna måste vi ta. De tas inte tillräckligt på allvar.
          </note>
          <note>
            Det vi kan börja med är att instämma i utskottets uttalanden
            i betänkandet i det stora hela, utom de reservationer där Vänsterpartiet
            finns med. Vi står bakom samtliga dessa reservationer. Men speciellt
            vill jag yrka bifall till reservation 11, som gäller mänskliga
            rättigheter i Iran.
          </note>
          <note type="speaker">
            Anf. 159 INGER KOCH (m) replik:
          </note>
          <note>
            Herr talman! Eva Zetterberg var förvånad över att vi inte nöjde
            oss med de skrivningar som finns i utrikesutskottets betänkande
            när det gäller de årliga rapporterna om hur våra biståndsländer
            efterlever mänskliga rättigheter och demokrati. Jag är litet förvånad
            över att Eva Zetterberg inte instämde i vår reservation.
          </note>
          <note>
            För två år sedan hade även Vänsterpartiet en motion, underskriven
            av Eva Zetterberg, som begärde just det här. Den blev besvarad
            vid det tillfället. Det var i 1995/96 års betänkande. Sedan dess
            har det inte hänt någonting. Vi har icke fått redovisningar. Vi
            har fått sämre rapporter. Därför tyckte vi att det var angeläget
            att på detta sätt markera att vi faktiskt behöver det här underlaget
            för att kunna bedöma hur vi skall gå vidare i de här länderna
            och med våra pengar understödja mänskliga rättigheter och demokrati.
            Det är en viktig process och den måste fortgå.
          </note>
          <note>
            Sedan vill jag instämma i en sak som Eva Zetterberg sade. Det
            är att vi saknar regeringsföreträdare.
          </note>
          <note>
            Vi har två stycken ministrar, både utrikesminister och biståndsminister,
            som den här diskussionen berör.
          </note>
          <note>
            Ingen av dem är här i kammaren. Jag tror att det hade varit nyttigt
            för både oss och dem att få en dialog i detta viktiga ämne. Men
            regeringen är ganska tyst här i dag.
          </note>
          <note type="speaker">
            Anf. 160 EVA ZETTERBERG (v) replik:
          </note>
          <note>
            Herr talman! Inger Koch och jag är rörande överens om frånvaron
            av ministrar. Det bör riksdagen påtala. Det är anmärkningsvärt
            att regeringen inte anser det värt att vara med i den här typen
            av debatt.
          </note>
          <note>
            Vi är helt överens om att en särskild MR-rapport behövs. Det
            stämmer, Inger Koch, att vi också har motionerat om det. Men jag
            tycker efter visst övervägande att det majoriteten kom fram till
            tillgodoser just detta krav. Jag läser innantill: "Utskottet förutsätter,
            vilket framfördes i ovan nämnda betänkande, att det även fortsättningsvis
            kommer att ges en samlad bild av läget beträffande respekten för
            de mänskliga rättigheterna och demokrati i mottagarländerna, lämpligen
            i likhet med tidigare modell då en sådan redogörelse utgjorde
            bilaga till budgetpropositionen."
          </note>
          <note>
            Jag menar att det blir en lek med ord om man som
          </note>
          <note>
            Inger Koch framhåller att det skall ske på ett exakt sätt. Jag
            tycker att detta tillgodoser de krav som vi har. Jag är lika kritisk
            som Inger Koch till att regeringen inte har kommit med de redogörelser
            som vi har begärt. Det är regeringens skyldighet att göra det.
          </note>
          <note>
            Jag utgår från att man kommer att följa den uppmaning som kommer
            från utskottet.
          </note>
          <note>
            Jag vill också efterlysa en kommentar från Inger
          </note>
          <note>
            Koch om Kuba som diktatur. Hur väger USA:s brott i
          </note>
          <note>
            Moderaternas sammanställning av brott mot mänskliga rättigheter?
          </note>
          <note type="speaker">
            Anf. 161 INGER KOCH (m) replik:
          </note>
          <note>
            Herr talman! Vi har nöjt oss en gång med en precis likadan skrivning
            när det gäller de här rapporterna.
          </note>
          <note>
            Det var två år sedan. Sedan dess har det kommit både ett budgetbetänkande
            och en rapport om den effekt biståndet i våra biståndsländer har.
            Men det finns ingen redogörelse för demokratins och de mänskliga
            rättigheternas framgång eller tillbakagång i de här länderna.
            Det är för att vi redan har fått ett sådant här löfte en gång,
            Eva Zetterberg, som vi har velat markera detta på ett så tydligt
            sätt. Vi har redan fått en sådan här skrivning en gång. Men det
            har inte hänt någonting. Det behöver inte ske på ett exakt sätt,
            men vi bör ha denna redogörelse.
          </note>
          <note>
            Kuba och USA:s agerande har vi vid flera tillfällen diskuterat
            här i riksdagen. Vi har fördömt USA:s sanktioner mot Kuba. Dem
            kan vi inte ställa upp på.
          </note>
          <note type="speaker">
            Anf. 162 BODIL FRANCKE OHLSSON (mp):
          </note>
          <note>
            Herr talman! Inger Koch nämnde FN:s allmänna förklaring om de
            mänskliga rättigheterna som kom ett par år efter det sista världskriget.
            Efter ytterligare 18
          </note>
          <note>
            år kom de båda nu så väl kända FN-konventionerna.
          </note>
          <note>
            Den ena tar upp medborgerliga och politiska rättigheter och den
            andra tar upp de ekonomiska och sociala rättigheterna. Förklaringen
            om mänskliga rättigheter hade och har givetvis inte samma tyngd
            som konventionerna, eftersom en FN-konvention i det närmaste får
            betraktas som ett slags internationell lag, som de stater som
            ratificerat den har förbundit sig att följa.
          </note>
          <note>
            Miljöpartiet har väckt en motion, God miljö som en mänsklig rättighet.
            Enligt flera riskprognoser för
          </note>
          <note>
            2000-talet kommer problem och katastrofer som har med miljön
            att göra att orsaka de flesta konflikterna både inom länder och
            länder emellan. Miljöflyktingar blir ett nytt begrepp.
          </note>
          <note>
            Konventionerna om de mänskliga rättigheterna innefattar bl.a.
            folkens självbestämmande och rätt att förfoga över sina naturtillgångar.
            Men när konventionerna skrevs på 60-talet utgjorde varken befolkningsökningen,
            miljöförstöringen eller den numera fullt synliga vattenbristen
            det hot mot den globala livsmedelsförsörjningen eller människans
            överlevnad över huvud taget som det gör i dag.
          </note>
          <note>
            Rätten till likhet inför lagen, till åsikts- och yttrandefrihet,
            till social trygghet och till utbildning, för att ta några exempel
            ur konventionerna, är av noll och intet värde om jag har en dålig
            daglig miljö. Vad har jag för glädje av en bra lön och en god
            levnadsstandard om luften jag andas gör mig sjuk och om vattnet
            jag dricker inte är friskt? Vi menar i Miljöpartiet att rätten
            till en god miljö också är en förutsättning för att kommande generationer
            kan garanteras en acceptabel överlevnadsmiljö i framtiden.
          </note>
          <note>
            Motionen avstyrks med följande motivering:
          </note>
          <note>
            "Sedan FN:s tillkomst har ett omfattande arbete lagts ned på
            att definiera begreppet mänskliga rättigheter - - - och att verka
            för att staterna uppfyller sina åtaganden på det området. Utskottet
            anser att det är av vikt att begreppet mänskliga rättigheter inte
            görs otydligt. Det går inte i dag att förutse hur ett internationellt
            kodifieringsarbete rörande mänskliga 'miljö'-
          </note>
          <note>
            rättigheter skulle utvecklas och hur ett sådant arbete skulle
            påverka det arbete som redan bedrivs för att få stater att efterleva
            nu allmänt erkända mänskliga rättigheter. Utskottet finner därför
            i dagens läge inte skäl att i internationella sammanhang aktualisera
            denna fråga."
          </note>
          <note>
            Miljöpartiet anser tvärtom att såsom dagens läge ser ut finns
            det alla skäl att aktualisera frågan. Från
          </note>
          <note>
            FN:s underkommission för förhindrande av diskriminering och skydd
            för minoriteter kom det 1994 en rapport som dokumenterade vad
            man kan kalla miljömässiga övergrepp i världen. Rapporten tog
            också upp vad man kan vinna med att sammanföra de nödvändiga miljöåtgärderna
            med mänskliga rättigheter.
          </note>
          <note>
            Miljöpartiet menar att det är viktigt att stödja alla försök
            att få fram en officiell konvention om mänskliga rättigheter på
            miljöns område, alltså att en god miljö blir en mänsklig rättighet.
          </note>
          <note>
            En annan miljöpartimotion som har med FN att göra är motionen
            om inrättandet av en internationell miljödomstol. Miljöpartiet
            anser att en internationell miljödomstol behövs för att ta hand
            om de krav som en ökande miljöförstöring och därmed sammanhängande
            miljökonflikter ställer i dag. I de internationella domstolar
            som finns nu kan bara stater agera klagande. Vi menar att också
            icke statliga organisationer,
          </note>
          <note>
            NGO:er, bör få talerätt i en internationell miljödomstol. Fanns
            den möjligheten skulle en organisation kunna föra t.ex. ursprungsbefolkningens
            eller en regional befolkningsgrupps talan.
          </note>
          <note>
            Minoriteter har ingen rättsinstans att vända sig till.
          </note>
          <note>
            Ett tydligt bevis på detta är ogonifolkets kamp mot den miljöförstöring
            som orsakades av läckage från
          </note>
          <note>
            Shells oljeprojektering i Nigeria. Författaren Ken
          </note>
          <note>
            Saro-Wiwo, som talade för ogonifolket, krävde stopp för miljöförstöringen,
            sanering av marken och ekonomisk kompensation för skadorna. Det
            är väl känt hur det gick. Nio företrädare för ogonifolket avrättades,
            däribland Ken Saro-Wiwo själv.
          </note>
          <note>
            En ursprungsbefolkning och en minoritetsbefolkning kan vara helt
            rättslös i sitt eget land. Vart skall dessa människor vända sig
            när deras mänskliga rättigheter kränks?
          </note>
          <note>
            Motionen om en miljödomstol lade Miljöpartiet fram första gången
            1989 här i riksdagen och har sedan gjort det alla år vi har suttit
            här.
          </note>
          <note>
            I fjol hade FN:s kommission för brottsförebyggande åtgärder sammanträde
            i Wien. Man beslutade vid mötet att frågan om hur man kan skydda
            miljön med lagens hjälp skulle prioriteras. Man kom där fram till
            en resolution om att undersöka möjligheterna att få till stånd
            en internationell miljödomstol efter ett förslag från Costa Rica.
          </note>
          <note>
            Miljöpartiet har också en speciell motion om bojkott av nigeriansk
            olja. Wole Soyinka, Nigerias störste författare som fick nobelpriset
            1986 för sin lyrik, sina romaner och inte minst sitt dramatiska
            författarskap, anklagas i dag av militärregimen för förräderi,
            vilket straffas med döden. Han flydde från
          </note>
          <note>
            Nigeria för tre år sedan och lever nu i exil, varifrån han har
            uppmanat världen till sanktioner och oljeembargo mot Nigeria.
            Landet är helt beroende av sina oljeinkomster, och Shell står
            för ungefär hälften av landets råolja. Oljeembargo är enligt Wole
            Soyinka det enda sättet att krossa regimen som så hänsynslöst
            och öppet kränker de mänskliga rättigheterna. Det räcker inte
            med det vapenembargo som redan finns.
          </note>
          <note>
            Men det är inte bara i Nigerdeltat som oroligheter har uppstått.
            Man skall komma ihåg att ogonifolkets kamp var en ickevåldskamp
            och att det var regeringens trupper som stod för de väpnade insatserna
            där.
          </note>
          <note>
            Nu jäser det i delstaten Kaduna i norra Nigeria, där den nye
            militäradministratören satt i den militärdomstol som dömde Ken
            Saro-Wiwo och hans åtta anhängare till döden. Många av våldsamheterna
            i Kadunaregionen har haft religiös anknytning, och ledaren för
            den muslimska oppositionen vill grunda en islamisk stat och återupprätta
            moralen i det som man kallar det korrumperade Nigeria. Det är
            ett budskap som har lätt för att vinna gehör i ett land där oppositionen
            knappast hörs eftersom de flesta kritikerna och motståndarna sitter
            i fängelse eller har mördats.
          </note>
          <note>
            Miljöpartiets motion om Kina tar upp en rad problem som gäller
            mänskliga rättigheter. Det är egentligen bara att göra en lista:
            rekord i dödsstraff, tortyr och summariska rättegångar, inhuman
            familjepolitik, censur för nyhetsbyråer och kärnvapensprängningar
            som skapar tvivel om vad för slags kärnvapenpolitik
          </note>
          <note>
            Kina egentligen för. Kinas snabba ekonomiska tillväxt medför
            också stora interna problem för landet med svår miljöförstörelse.
            Och vad som händer i Hongkong nu vid övergången till kinesiskt
            styre innebär ett bakslag både för de demokratiska rättigheterna
            och för den demokratiska samhällsutvecklingen.
          </note>
          <note>
            Vår utrikesminister har starkt kritiserat Kina, och också Iran
            och Turkiet nyligen vid Genèvemötet med
          </note>
          <note>
            FN:s kommission för de mänskliga rättigheterna.
          </note>
          <note>
            Förhoppningsvis är detta inledningen till en multilateral kraftfull
            kinapolitik, som vi önskar att Sverige skall gå i spetsen för.
            Men Kinas inställning är helt klar. Kinas utrikesminister varnade
            nyligen världen för att lägga sig i Hongkongs affärer, som tydligen
            är en intern angelägenhet, oavsett vad man har kommit överens
            med England om under förhandlingarna om överlämnandet av kronkolonin.
          </note>
          <note>
            Men regimens hårda styrning räcker inte alltid ut i gränsprovinserna
            i nordväst, och där sjuder missnöjet öppet och har tagit sig uttryck
            i häftiga upplopp. Det är en minoritet där som börjar ställa krav
            på självstyre. De senaste upploppen, den 6 februari i Sinkiang
            i år, resulterade precis som övriga upplopp i en rad fängslanden
            och försvinnanden, och de fängslade anses ha avrättats. Den kinesiska
            televisionen talade om kriminella element som förfäktar muslimsk
            nationalism och uppmuntrar starka religiösa känslor i regionen.
            I vissa områden kräver nu de styrande att religiösa medborgare,
            som de kallas, skall registrera sig.
          </note>
          <note>
            Nu är jag framme vid Miljöpartiets längsta särskilda yttrande
            vid det här betänkandet, det som fått namnet Religionsfriheten
            i fara. Vi menar att allt oftare och tydligare förföljs och trakasseras
            människor, inte bara för sina politiska åsikters skull, utan också
            för sin tros och religions skull. Det märks en hårdnande attityd
            mot andras åsikter över huvud taget i många länder, och religionen
            är ofta en sammanhållande faktor för de oppositionella och därmed
            farlig.
          </note>
          <note>
            Enligt den officiella nyhetsbyrån Nya Kina har tibetanerna lovats
            religionsfrihet, men bara om de tar avstånd från sin ledare. Detta
            är alltså ett slags utpressning. Detta är tydliga synliga tecken
            på religiös förföljelse, liksom det som händer i Afghanistan som
            erövrats av talibanerna.
          </note>
          <note>
            Human Rights Watch anger i sina rapporter hur religiösa utövare
            där diskrimineras. Många muslimska grupper förföljs liksom konvertiter
            från islam till kristendomen. Förtryck av religiöst oliktänkande
            uppmärksammas till en början inte alltid på samma sätt som andra
            kränkningar av de mänskliga rättigheterna eftersom de inte är
            lika tydliga och våldsamma när de börjar, men det är en lika stark
            anledning till flykt från ett land som förföljelser och våldshandlingar
            för politiska åsikters skull. Och det kan vara lika omöjligt av
            säkerhetsskäl för båda slagen av flyktingar att återvända till
            sitt hem. Det vill vi betona från
          </note>
          <note>
            Miljöpartiet.
          </note>
          <note>
            Till sist vill jag kort beröra en annan fråga eftersom den också
            på sätt och vis har med mänskliga rättigheter att göra. Den finns
            inte med i motionerna i dag som är från den allmänna motionstiden
            i höstas.
          </note>
          <note>
            EU:s medlemsländer har slutit flera avtal med icke-medlemsländer.
            Avtalen gäller i huvudsak handel och ekonomi men omfattar också
            samarbete i kulturella och sociala frågor. Man har upprättat associationsavtal
            med olika länder i Östeuropa, t.ex. Lettland, och med vissa Medelhavsländer,
            t.ex. Tunisien.
          </note>
          <note>
            I och med att man önskar knyta också OSS-länderna närmare EU
            har s.k. partnerskapsavtal mellan EG och medlemsstater upprättats.
            I alla avtal nämns de mänskliga rättigheterna i någon av de inledande
            artiklarna.
          </note>
          <note>
            I oktober behandlades associationsavtalet mellan
          </note>
          <note>
            Europeiska gemenskaperna och Marocko, och fyra partier röstade
            emot att Sverige skulle underteckna avtalet. I EU:s eget utrikesutskott
            röstade en tredjedel av ledamöterna också emot avtalet. Skälet
            var det samma i båda utskotten: Marockos ockupation sedan
          </note>
          <note>
            20 år tillbaka av Västsahara och bristande respekt för såväl
            FN:s resolutioner som de mänskliga rättigheterna.
          </note>
          <note>
            I avtalet med Marocko är artikeltexten svagare än i övriga avtal.
            Man nämner där mänskliga rättigheter som en inspiration för gemenskapens
            och Marockos inrikes- och utrikespolitik och en väsentlig beståndsdel
            i avtalet. I andra avtal talar man om de mänskliga rättigheterna
            som en bas och en grund för samarbetet.
          </note>
          <note>
            Är det brist på kommunikation mellan avtalskonstruktörerna som
            gör att man inte har samma skrivningar om mänskliga rättigheter
            i avtalen?
          </note>
          <note>
            I avtalen med de fyra OSS-länderna Uzbekistan,
          </note>
          <note>
            Armenien, Azerbajdzjan och Georgien, som vi nyligen tagit upp
            i utskottet, poängteras de mänskliga rättigheterna tydligare.
            Med tanke på EU:s engagemang i just frågor av detta slag, som
            resulterat i skarpa uttalanden mot vissa länders brist på respekt
            för de mänskliga rättigheterna, borde det ligga i unionens intresse
            att i sina avtal speciellt framhålla och betona dem med samma
            skrivning. EU:s uppfattning om vad respekt för de mänskliga rättigheterna
            innebär måste ju förutsättas vara konstant och inte skifta i takt
            med om det är ett associations- eller partnerskapsavtal som ingås
            eller vilket land man skall samarbeta med.
          </note>
          <note>
            Jag kommer att skriva en interpellation om detta.
          </note>
          <note>
            Jag hade önskat, som de andra talarna, att någon av ministrarna
            skulle ha varit närvarande här.
          </note>
          <note>
            Till sist vill jag säga att jag ger stöd till samtliga reservationer
            som Miljöpartiet är med om, men jag yrkar bifall till reservation
            3, om god miljö som en mänsklig rättighet, och reservation 13,
            om embargo avseende nigerianska oljeprodukter.
          </note>
          <note type="speaker">
            Anf. 163 INGRID NÄSLUND (kd):
          </note>
          <note>
            Herr talman! Vårt århundrade har sett mycket stora framsteg på
            de mänskliga rättigheternas område men har också varit med om
            stora misslyckanden.
          </note>
          <note>
            Vem hade kunnat ana det barbari som första världskriget förde
            med sig och att så många länder skulle bli indragna och så många
            enskilda människor skulle uppleva förtryck i krigets fasor? Efter
            detta krig bildades Nationernas förbund i den fasta föresatsen
            att vi aldrig mer skulle ha ett krig.
          </note>
          <note>
            Det andra världskriget var ett fruktansvärt bakslag för alla
            dem som hade trott att ett krig mellan civiliserade stater inte
            längre skulle vara möjligt. När det sedan uppenbarades att försök
            till utrotning av ett helt folk satts i system och att man lyckats
            göra sig av med
          </note>
          <note>
            6 miljoner judar under fruktansvärd förnedring, stod världen
            svarslös inför hur all denna ondska kunnat utvecklas och ta form
            mitt i Europa. Hur var det möjligt? Varför hade man inte lyckats
            stoppa vansinnet i tid?
          </note>
          <note>
            Mer och mer växte övertygelsen fram att det fanns ett starkt
            och oupplösligt samband mellan respekten för andra stater och
            respekten för den enskilda människan. Ingen verklig och varaktig
            demokrati finns utan respekt för den enskilda människans rättigheter.
          </note>
          <note>
            Människosynen om allas lika värde och värdighet är demokratins
            själva grund och livsluft.
          </note>
          <note>
            Olika traditioner har gett viktiga bidrag under årtusenden. Grekisk
            filosofi har bidragit med tankar om demokrati, om än ofullständiga.
            Det var bara de fria männen som räknades när besluten fattades.
            Både kvinnor och slavar stod utanför. Den romerska rätten har
            varit grundläggande för vårt rättssystem. Den judisk-kristna traditionen
            har betytt mycket för formandet av vår människosyn. Livets okränkbarhet,
            allas lika värde oberoende av ras, kön, ställning, politisk eller
            religiös övertygelse är den människosynens kännemärken.
          </note>
          <note>
            Ett av de namn som dyker upp i olika sammanhang där utvecklingsarbete,
            fred och rättvisa diskuteras och där institutioner som skall främja
            dessa företeelser bildas är René Cassin. Han var fransk jurist
            och professor i internationell lag. Han var fransk delegat till
            Nationernas förbund och medlem i general de Gaulles exilregering
            i London under andra världskriget. Så småningom blev han medlem
            av Europadomstolen. Han var verksam bakom bildandet av
          </note>
          <note>
            Unesco och fick så småningom Nobels fredspris
          </note>
          <note>
            1968.
          </note>
          <note>
            René Cassin var huvudförfattare till den allmänna förklaringen
            om de mänskliga rättigheterna 1948, och han anser själv att den
            har sin ideologiska grund i de tio budorden. Detta uttrycker han
            mycket klart i en festskrift om Law and Man, dvs, Lagen och människan.
            Förklaringen om de mänskliga rättigheterna har dock fått stå för
            sig själv, för att alla lättare skall kunna omfatta den och göra
            den till sin egendom.
          </note>
          <note>
            Jag tror, precis som Håkan Holmberg tidigare uttryckte det, att
            det absolut finns en grund hos alla människor, från vilken kultur
            de än kommer, för att kunna acceptera och vilja efterleva denna
            förklaring om de mänskliga rättigheterna.
          </note>
          <note>
            Vi befinner oss mitt i processen, och vi har alla mycket att
            lära, även om vi har kommit olika långt.
          </note>
          <note>
            Inte minst gäller detta tillämpningen, där vi alla måste tillstå
            att vi brister. Det har tagit lång tid för kvinnor att få de rättigheter
            vi i dag har även i vårt land. I
          </note>
          <note>
            dagens Sverige undertrycks fortfarande många kvinnors mänskliga
            rättigheter på det mest nedvärderande sätt. Enskilda kvinnor misshandlas
            varje dag, och en kvinna får varje vecka plikta med sitt liv i
            vårt land.
          </note>
          <note>
            Det kan vi aldrig acceptera.
          </note>
          <note>
            Barnen är en utsatt grupp. Det påminns vi ständigt om. Det är,
            enligt min mening, ovärdigt att ett rättssamhälle gör frågan om
            barnpornografi till en fråga om yttrandefrihet och tryckfrihet.
            I den utredning som nu kommit på vårt bord, Barnpornografifrågan,
            tar man inte tillräcklig hänsyn till barnets mänskliga rättigheter
            - rätten att inte förnedras, rätten att inte bli utsatt för våld
            och sexuella övergrepp. Den enes frihet får aldrig bli den andres
            förtryck och förnedring, om det än rör sig om en aldrig så grundläggande
            mänsklig rättighet som tryckfrihet och yttrandefrihet. Då har
            vi kommit snett. Var finns barnets frihet i sammanhanget? Var
            finns friheten att säga nej till övergreppet?
          </note>
          <note>
            Och barnet är inte bara genom yttre våld och rädsla förhindrat
            att säga nej till övergreppet utan står ofta helt oförstående
            för hela situationen och saknar ord att uttrycka sin avsky och
            sitt avståndstagande. Om barnet lyckas göra det respekteras ändå
            inte dess yttrande.
          </note>
          <note>
            För mig och en mycket bred opinion är det fullkomligt omöjligt
            att förstå att det inte skall vara absolut förbjudet att inneha
            de alster som kommit till genom ett så gravt undertryckande av
            ett barns rättigheter.
          </note>
          <note type="speaker">
            Anf. 164 TREDJE VICE TALMANNEN:
          </note>
          <note>
            Nu måste jag erinra Ingrid Näslund om att vi diskuterar utrikesutskottets
            betänkande nr 12. Jag har svårt att se att detta hör hemma där.
          </note>
          <note type="speaker">
            Anf. 165 INGRID NÄSLUND (kd):
          </note>
          <note>
            Herr talman! Det jag har velat lyfta fram i sammanhanget är barns
            mänskliga rättigheter. Det har nämnts även av tidigare talare.
          </note>
          <note>
            Hur är det möjligt att försvara att barns rättigheter undertrycks
            genom att peka på en annan av våra grundläggande rättigheter,
            när det är genom en brottslig handling som ett alster har kommit
            till?
          </note>
          <note>
            Ett annat område som inger oro är den hårdnande attityden mot
            flyktingar både i Sverige och i hela
          </note>
          <note>
            Europa. Enligt de organisationer som arbetar nära flyktingar
            har attityderna förändrats till en mer restriktiv syn på flyktingars
            rättigheter och en hårdnande attityd från såväl politiker och
            myndigheter som allmänhet. Att söka asyl är en mänsklig rättighet.
          </note>
          <note>
            Enligt Amnesty International befinner sig det internationella
            system som skall övervaka flyktingars rättigheter i kris. I en
            världsomspännande kampanj talar man om att orsaken till att människor
            flyr är den bristande respekten för mänskliga rättigheter. Det
            behöver vi påminnas om i Sverige.
          </note>
          <note>
            Även om det finns en del allvarliga skönhetsfläckar när det gäller
            tillämpningen av våra principer, menar jag att västerlandet har
            ett viktigt arv att lämna vidare, både till våra barn och till
            de stater där flagranta övergrepp mot mänskliga rättigheter dagligen
            sker. Samtidigt måste vi vara öppna att lära av andra kulturer.
            Det mest strålande exemplet på styrkan i passivt fredligt motstånd
            har Gandhi gett oss. Vi har mycket att lära av andra kulturer
            när det gäller respekten för den äldre generationen och att ta
            vara på deras visdom och kunskap. Det är också så att de mänskliga
            rättigheterna måste återerövras av varje generation.
          </note>
          <note>
            För att vi då samtidigt skall inta ny mark måste vi arbeta mycket
            hårt både med oss själva och med andra om vi gemensamt skall kunna
            göra framsteg.
          </note>
          <note>
            Jag vill också helt kort påminna om att det finns ett starkt
            samband mellan internationellt utvecklingssamarbete i bred mening
            och utveckling av demokrati och respekten för mänskliga rättigheter.
            De sociala rättigheterna har också lagts till de grundläggande
            rättigheter som man från början talade om.
          </note>
          <note>
            I det sammanhanget vill jag bara nämna den oerhört svåra flyktingsituation
            som råder i Zaire och den skuld som vi från västvärldens och USA:s
            sida står för när vi inte på ett effektivare sätt har kunnat ingripa.
          </note>
          <note>
            Människor och inte minst barn berövas livet, och de mänskliga
            rättigheterna förtrampas varje dag. Inget effektivt har gjorts
            för att förhindra detta.
          </note>
          <note>
            Vi behöver en fördjupad debatt om mänskliga rättigheter i vårt
            land både när det gäller vårt eget agerande i Sverige och när
            det gäller våra kontakter med andra länder. Jag vill ta några
            exempel på länder där grava övertramp av mänskliga rättigheter
            kontinuerligt återkommer.
          </note>
          <note>
            Innan jag kommer in på enskilda länder vill jag bara nämna det
            som har skett när det gäller Europarådets utveckling under senare
            tid. När man har behandlat t.ex. Rysslands och Kroatiens ansökningar,
            kan konstateras att kriterierna för upptagande av nya medlemsländer
            har förskjutits från krav på en fungerande demokrati till det
            mer modesta önskemålet att kandidatlandet skall utfästa sig att
            så snart som möjligt uppfylla villkoren och visa prov på god vilja
            i den riktningen.
          </note>
          <note>
            Så säger man i den redogörelse för Europarådets arbete som vi
            nyligen har fått från regeringen. Jag tycker ändå att det är någonting
            som man måste fundera över. Det är oerhört viktigt att man verkligen
            har krav på att reglerna är uppfyllda.
          </note>
          <note>
            Amnesty International påpekar att man både i
          </note>
          <note>
            Ryssland och i Ukraina utdömer dödsstraff trots att
          </note>
          <note>
            Europarådet hävdar att så inte är fallet. Minst 140
          </note>
          <note>
            fångar avrättades i Ryssland under 1996, och 103 av dem efter
            det att Ryssland hade blivit medlem av
          </note>
          <note>
            Europarådet. Det tycker jag vi måste protestera mot. I
          </note>
          <note>
            Ukraina överstiger siffran 100 för 1996.
          </note>
          <note>
            Som flera andra talare gjort vill jag nämna Kina.
          </note>
          <note>
            Vi har i vår motion om de mänskliga rättigheterna skrivit ganska
            mycket om tillståndet i Kina. Jag skall inte gå in på alla detaljer
            - flera talare har nämnt hur det står till; människor med olika
            politiska åsikter förföljs, och kristna, muslimer och andra religiösa
            förföljs. Den kinesiska kyrkans medlemsantal har faktiskt tiofaldigats
            sedan den kommunistiska folkrepubliken grundades, och den ökar
            i allt snabbare takt.
          </note>
          <note>
            Det kanske är en källa till oro för ett kommunistiskt system.
            70 % av Kinas kristna är kvinnor, och fler och fler religiösa
            kristna förföljs mycket hårt av de kinesiska myndigheterna. Detta
            tycker jag är någonting som vi behöver protestera kraftigt mot
            i väst. Inte minst tibetanska munkar och muslimer i Xinjiangprovinsen
            är utsatta för svår förföljelse.
          </note>
          <note>
            Vi har i betänkandet också nämnt - precis som jag har gjort i
            min motion - att den ettbarnspolitik som
          </note>
          <note>
            Kina så hårt och hänsynslöst driver har gått snett på många sätt.
            En av följderna av ettbarnspolitiken är en sned befolkningsfördelning.
            Det går redan nu 118
          </note>
          <note>
            pojkar på 100 flickor - 97 % av de aborter som förekommer gäller
            flickor. Nu har man faktiskt börjat bli bekymrad över ettbarnspolitikens
            effekter från andra synpunkter. Landets intellektuella elit föder
            allt färre barn, men i fattiga landsändar föds fortfarande många
            barn. I Shanghai har man fler dödsfall än födslar.
          </note>
          <note>
            Nu vill man uppmuntra välutbildade storstadsbor att skaffa barn
            men ha en ännu hårdare födelsekontroll på landsbygden. Man säger
            rent ut att detta är för att få en högre kvalitet på kineser.
            Man menar att de senaste årens utveckling har lett till en sämre
            sorts kineser. Tyvärr måste vi konstatera att vi känner igen en
            del av talesätten från Nazityskland, där man trodde sig ha vetenskapligt
            alibi för att sterilisera och mörda dem som man ansåg vara mindre
            önskvärda människor. Här gör man det i stället genom begränsning
            av födslarna.
          </note>
          <note>
            Kinas förtryck i Tibet och farhågorna för vad som kommer att
            hända när det gäller Hongkong och
          </note>
          <note>
            Taiwan har redan nämnts utförligt och vältaligt av flera andra
            talare. Jag instämmer i det som har sagts i det sammanhanget och
            vill inte ta upp mer tid med det.
          </note>
          <note>
            Jag vill också instämma i det som har nämnts om
          </note>
          <note>
            Indonesien, inte minst om förtrycket av Östtimor, som vi måste
            få ett slut på. Jag tror att vi både när det gäller Kina och när
            det gäller Indonesien behöver ha en dialog som är ännu kraftigare,
            men vi kanske också behöver hitta andra medel för att nå fram
            med vårt budskap.
          </note>
          <note>
            Ett annat land som har nämnts av många är Iran.
          </note>
          <note>
            Där vill jag speciellt tala om iranska konvertiter. Jag har svårt
            att förstå den politik som man här bedriver, när både regeringen
            och Utlänningsnämnden har beslutat sig för att det inte finns
            någon risk att skicka tillbaka iranska konvertiter. Detta gör
            man samtidigt som många andra länder anser att detta är ett fullgott
            asylskäl. Människorättsorganisationer, Amnesty International,
            Iranian Christian International och Human
          </note>
          <note>
            Rights Watch påpekar samfällt att det är stor risk för dem som
            har konverterat att återvända till Iran. 1994
          </note>
          <note>
            dödades tre kända kyrkoledare, 1996 ytterligare en.
          </note>
          <note>
            Ändå säger man att det inte är någon större risk att skicka tillbaka
            konvertiter.
          </note>
          <note>
            Jag tycker att den bedömningen är mycket underlig, och jag undrar
            vad man har grundat den på. Jag vet att det har förekommit besök
            från Utlänningsnämndens sida i Iran, men jag vet också att man
            bl.a.
          </note>
          <note>
            träffade en bror till en av de mördade kyrkoledarna.
          </note>
          <note>
            Han hade dagen innan hotats av myndigheterna med att han verkligen
            inte skulle gå säker om han sade något ofördelaktigt om regimens
            sätt att behandla kristna. Om han då inte uttalade sig klandrande
            mot regimen är det inte svårt att förstå.
          </note>
          <note>
            När man talar med människor i en regim där sådan förföljelse,
            sådana trakasserier och även mördande och avrättningar förekommer
            är det oerhört viktigt att man håller i minnet att människor är
            rädda och inte alltid vågar säga som det är. Därför har vi krävt
            att man inte längre skall avvisa konvertiter till Iran, utan att
            man skall göra en ny bedömning av riskerna.
          </note>
          <note>
            Jag vill till sist yrka bifall till reservation nr 12, som handlar
            om iranska konvertiter. Jag vill också instämma i yrkandena om
            bifall till reservationerna 6,
          </note>
          <note>
            8 och 9.
          </note>
          <note type="speaker">
            Anf. 166 EVA ZETTERBERG (v) replik:
          </note>
          <note>
            Herr talman! Först vill jag instämma i det Ingrid
          </note>
          <note>
            Näslund sade om att ta upp dödsstraffet och situationen i Ryssland
            och Ukraina, där detta tillämpas med full styrka även efter invalet
            i Europarådet. Det är viktigt att Sverige och andra europeiska
            stater tar upp detta problem, att vi hårt och bestämt avvisar
            dödsstraffet som metod och att vi poängterar att medlemmar i Europarådet
            och andra internationella organisationer bör avskaffa dödsstraffet.
          </note>
          <note>
            Men sedan har jag en fråga när det gäller Iran -
          </note>
          <note>
            jag tror att det kan uppstå en viss missuppfattning på den punkten
            när det gäller reservationen från Kristdemokraterna. Jag och Vänsterpartiet
            håller helt och fullt med Ingrid Näslund om kritiken mot avvisningar
            av konvertiter till Iran. Påståendet att det skulle vara ett säkert
            land att avvisa till ifrågasätter jag. Så är inte fallet. Den
            som avvisas som nybliven kristen tillbaka till Iran löper mycket
            stor risk, för att inte tala om alla grupper som har politiska
            skäl.
          </note>
          <note>
            Men majoriteten har ju inte uttalat det som Ingrid
          </note>
          <note>
            Näslund talar om, att man utan risk skulle kunna avvisa tillbaka
            till Iran. Det kan jag inte påminna mig att vi har skrivit eller
            att någon av oss har sagt. Där tycker jag att ni reservanter lägger
            ord i munnen på oss som vi inte har uttalat. Däremot har Utlänningsnämnden
            och regeringen sagt det vid andra tillfällen, men det är en annan
            sak. Men menar Ingrid Näslund att en konvertit skall ha rätt till
            asyl under alla omständigheter? Jag vill inte ha ett sådant generellt
            tillstånd - jag tror att det kan öppna vägen för problem, om man
            generellt fastslår detta.
          </note>
          <note type="speaker">
            Anf. 167 INGRID NÄSLUND (kd) replik:
          </note>
          <note>
            Herr talman! För att först svara på den sista frågan vill jag
            säga att jag anser att man skall ha det under rådande omständigheter.
            Jag tvivlar på att bedömningarna har gjorts på rätt grunder eller
            att man har haft tillräckligt med information. Jag tycker att
            utskottet behandlar detta väldigt knapphändigt.
          </note>
          <note>
            Utskottsmajoriteten uttrycker visserligen någon oro för att sådana
            här avvisningar sker, men jag tycker ändå inte att den tillräckligt
            starkt framhåller t.ex. att det verkligen är en mänsklig rättighet
            att välja sin egen religion. Det framgår på så många sätta att
            man inte får göra det i Iran. Jag tycker att det är nödvändigt
            att utskottet på något sätt klart uttrycker att det som situationen
            nu är inte finns underlag för att skicka tillbaka konvertiter.
          </note>
          <note>
            Även grupper som är kristna sedan gammalt - armenier - hör till
            dem som har bragts om livet. De har speciella rättigheter i lagen
            men har ändå bragts om livet. Det gäller inte bara konvertiter.
            Detta visar att situationen är väldigt besvärlig.
          </note>
          <note>
            Jag skulle vilja passa på att fråga Eva Zetterberg om det ändå
            inte är så att Fidel Castro och den förtryckarregim som funnits
            år ut och år in på Kuba bär det största ansvaret för folkets tillstånd.
          </note>
          <note type="speaker">
            Anf. 168 EVA ZETTERBERG (v) replik:
          </note>
          <note>
            Herr talman! Det var en litet väl halsbrytande förflyttning för
            min del. Kuba begår brott mot de mänskliga rättigheterna. Det
            har vi redan varit inne på. Det anser Vänsterpartiet. Men jag
            vill också understryka att USA:s brott, blockaden, vida överstiger
            det brott som Kubas regeringen har begått. Det står jag fast vid.
          </note>
          <note>
            Vad gäller Iran håller jag helt med Ingrid Näslund.
          </note>
          <note>
            Vi bör inte avvisa några konvertiter till Iran. Vi bör inte heller
            göra den bedömning som Utlänningsnämnden uppenbarligen har gjort.
            Vad jag vänder mig något emot är att Kristdemokraterna särskilt
            lyfter fram de kristna och de som har blivit kristna i Sverige.
            Varför har man inte tagit fram homosexuella? Det är precis samma
            situation för homosexuella. Vi kan gå vidare. De som över huvud
            taget är emot regimen löper denna risk. Vi vill värna om samtliga
            oppositionella som på demokratiskt sätt har protesterat i Iran.
          </note>
          <note>
            De skall inte löpa risk att utvisas tillbaka. Där måste man vara
            väldigt bestämd. Men att just lyfta fram konvertiter tycker inte
            jag är det bästa tänkbara i detta fall.
          </note>
          <note type="speaker">
            Anf. 169 INGRID NÄSLUND (kd) replik:
          </note>
          <note>
            Herr talman! Vi har också ställt oss bakom den andra reservationen
            som gäller Iran. Där finns inga skiljaktiga meningar. Jag tycker
            att avvisningen av konvertiterna har varit så flagrant av det
            skälet att man kan studera vad sharialagen säger. Detta är mycket
            väl belagt från olika håll. Enligt en tidningsuppgift kommer ambassaden
            i en rapport fram till att man faktiskt inte kan utesluta att
            risk föreligger för att människor döms efter sharialagen. Detta
            tycker jag är ett väldigt tydligt exempel på att det finns belägg
            för att risken är mycket stor för dessa människor.
          </note>
          <note>
            Jag ställer helt och hållet upp också på den andra reservationen.
          </note>
          <note>
            Sedan vill jag återkomma till Kuba. Sanktioner är alltid ett
            mycket tveeggat svärd. Vi vet att sanktioner användes i fallet
            Sydafrika. Vi var några av tillskyndarna. Men man måste ändå säga
            att det är regimen och inte minst Fidel Castro som har ansvaret
            för att människor har varit förtryckta under så många år.
          </note>
          <note>
            Tyvärr är detta någonting som har varit kännetecknande för kommunismen
            över hela världen. Vi kan räkna upp det ena landet efter det andra.
            Man får verkligen vara tacksam att Östeuropa har sluppit undan
            detta gissel.
          </note>
          <note type="speaker">
            Anf. 170 TONE TINGSGÅRD (s):
          </note>
          <note>
            Herr talman! Låt mig börja med att yrka bifall till utrikesutskottets
            betänkande nr 12, som behandlar mänskliga rättigheter, och samtidigt
            yrka avslag på samtliga reservationer och för säkerhets skull
            de 14
          </note>
          <note>
            motionsyrkanden som föreslås avstyrkas i hemställan och i rättelsebladet.
          </note>
          <note>
            För mig som relativt nybliven ledamot av utrikesutskottet har
            det varit spännande att följa framväxten av detta betänkande.
            Jag kan väl få betyga min respekt för det engagemang och de kunskaper
            som lagts i dagen av både ledamöter och kansli vid behandlingen
            av de 43 motioner och 126 yrkanden som ligger till grund för betänkandet.
            Den respekten sitter i inför debatten i dag. Det kan jag försäkra.
          </note>
          <note>
            Trots de 14 reservationerna tror jag att man vågar påstå att
            det råder en hög grad av samstämmighet vad gäller värderingar
            i utskottet, och att det är det som präglar betänkandet. Jag tänker
            fortsättningsvis hålla mig ganska strikt till betänkandet.
          </note>
          <note>
            Dess första avdelning tar upp övergripande teman, varav det första
            handlar om att främja mänskliga rättigheter och demokrati. Vad
            mänskliga rättigheter är finns fastlagt i internationella konventioner
            och deklarationer. Hur de respekteras och hur man följer upp efterlevnaden
            skiljer sig från fall till fall och från konvention till konvention.
            I detta betänkande, liksom i tidigare års, kan vi redovisa Sveriges
            mycket aktiva agerande i olika internationella sammanhang för
            att främja respekten för mänskliga rättigheter. Det är ett centralt
            inslag i svensk utrikespolitik och biståndspolitik.
          </note>
          <note>
            Respekt för mänskliga rättigheter är ibland villkor för medlemskap
            i olika internationella organisationer.
          </note>
          <note>
            Fastän mänskliga rättigheter är väl definierade kan man hamna
            i avvägningsproblem. Hur mycket brist på respekt kan man godta
            utan att antingen vägra inträde eller tillgripa uteslutning? Vilka
            sanktionsmöjligheter finns? Kan avtal villkoras med mänskliga
            rättigheter?
          </note>
          <note>
            Vilka möjligheter att påverka MR-situationen inne i landet finns
            om en stat står isolerad?
          </note>
          <note>
            Att dra upp generella riktlinjer för hur mänskliga rättigheters
            efterlevnad skall bedömas låter sig svårligen göras. Det visar
            sig också att nästan varje fråga som behandlas i betänkandet har
            sin historia inte bara i det faktiska skeendet i världen utan
            också i utskottet.
          </note>
          <note>
            Det är det som leder fram till ställningstagandena.
          </note>
          <note>
            Under denna första punkt återfinns den första reservationen.
            Moderaterna, Folkpartiet och Kristdemokraterna är inte nöjda trots
            en mycket tillmötesgående utskottsskrivning.
          </note>
          <note>
            Nästa tema är FN. Om FN inför framtiden har riksdagen diskuterat
            senast med anledning av betänkandet 1995/96:UU1. Där framkom flera
            förslag, många grundade på olika rapporter, bl.a. Det globala
            grannskapet, när det gäller reformeringen av FN och utvidgningen
            av FN:s verksamhet. Sverige deltar aktivt i de fem arbetsgrupper
            som generalförsamlingen har inrättat för att studera dessa frågor.
            I generalförsamlingens tredje utskott förs kontinuerligt debatten
            om mänskliga rättigheter, vilken också har en central position
            i andra FN-organ, som t.ex. Världsbanken, Unicef, UNDP, ILO och
            UNHCR. Utskottet ser därför inte för dagen något behov av ytterligare
            debattforum inom FN.
          </note>
          <note>
            Nästa tema är jämställdhet. I regeringens skrivelse till riksdagen
            om jämställdhet, 1996/97:41, har det åtminstone i korthet redogjorts
            för det internationella jämställdhetsarbetet. Skrivelsen debatterades
            den 5
          </note>
          <note>
            mars i år. Det framgår hur regeringen följt upp åtaganden som
            Sverige gjort bl.a. på kvinnokonferensen i Peking 1995. Det utlovas
            också en rapportering till
          </note>
          <note>
            FN i början av detta år inför 1998 års kvinnokonferens.
          </note>
          <note>
            Som framgår av detta betänkande har den höga tjänst med ansvar
            för jämställdhetsfrågor som Pekingkonferensen krävde tillsatts
            i FN-sekretariatet.
          </note>
          <note>
            Sveriges medlemskap i säkerhetsrådet är vidare underlag för skrivelse
            till riksdagen om just FN-arbetet, vilken för övrigt är ett önskemål
            från debatten om FN
          </note>
          <note>
            inför framtiden. Att jämställdhetsfrågor då kommer att behandlas
            är en självklarhet.
          </note>
          <note>
            En motion tar upp kravet att Sverige skall spela en mera aktiv
            och pådrivande roll internationellt för dödsstraffets avskaffande.
            Till vad som sagts i betänkandet om Sveriges roll kan i dag läggas
            att utrikesministern i sitt tal inför MR-kommissionen i Genève
            åter tog upp frågan om dödsstraffet med ett uttryckligt fördömande
            av de dödsstraff som utdöms och omedelbart sätts i verket i Kina
            och med en vädjan till regeringen i Iran om att avstyra avrättningen
            av två namngivna Bahaianhängare.
          </note>
          <note>
            Vad beträffar urbefolkningars rättigheter har en svensk urbefolkningsdelegation
            tillsatts med anledning av urbefolkningsårtiondet. Urbefolkningars
            rättigheter skall ses i ljuset av alla individers rättigheter.
          </note>
          <note>
            Men det kanske också är en fråga som hör hemma i en översyn av
            deklarationer och konventioner som har avfattats i en tid när
            det vanligaste var att konflikter ägde rum mellan stater.
          </note>
          <note>
            Den sista underrubriken i den första avdelningen är Internationella
            miljöfrågor m.m. Här slås det fast att ett förbättrande av miljön
            är ett av målen för det svenska utvecklingssamarbetet och samarbetet
            med
          </note>
          <note>
            Central- och Östeuropa och att det är en central prioritet i
            svensk politik.
          </note>
          <note>
            Förutom vad som sägs i betänkandet kan tilläggas att begreppet
            mainstreaming lanserades även för miljöfrågornas del i en föredragning
            för utrikesutskottet om Världsbanken i går, tisdag; det var inte
            några nya deklarationer eller FN-institutioner. Utskottet avstyrker
            reservation 3 och 4.
          </note>
          <note>
            Betänkandets avdelning två omfattar förhållanden som avser stater,
            områden och enskilda folk. Först gäller det Kina, Tibet och Hongkong.
            Under denna punkt avstyrks ett motionsyrkande om att Kina skall
            nekas inträde i Världshandelsorganisationen på grund av brott
            mot frihandelsreglerna. Skälen för avstyrkandet är mycket pragmatiska.
            Möjligheten att påverka
          </note>
          <note>
            Kinas tillämpning av reglerna försvinner i och med uteblivet
            medlemskap.
          </note>
          <note>
            Utskottet är i övrigt enigt i sin bedömning av det allvarliga
            läget i Kina när det gäller mänskliga rättigheter. Vidare är utskottet
            överens om kraven på Kina att respektera mänskliga rättigheter
            i Tibet och utgår från att den svenska regeringen fortsätter att
            verka för ett reellt självstyre i Tibet.
          </note>
          <note>
            Vad beträffar Hongkong anser utskottet att det är oacceptabelt
            att övergången till kinesiskt styre innebär ett bakslag för den
            demokratiska utvecklingen och utgår från att regeringen fortsättningsvis
            påtalar att
          </note>
          <note>
            Sverige fäster vikt vid att Kina uppfyller sina åtaganden vad
            gäller Hongkongs självständighetsstatus. En reservation kräver
            ett tillkännagivande som i princip har samma innebörd som betänkandetexten.
          </note>
          <note>
            När det gäller Taiwan noterar utskottet med tillfredsställelse
            den förändring i demokratisk riktning som har ägt rum i Taiwan
            de senaste åren liksom den positiva utvecklingen av kontakterna
            mellan Kina och
          </note>
          <note>
            Taiwan. Även utbytet mellan Sverige och Taiwan är betydande.
            Det ser utskottet positivt på. Utskottsmajoriteten finner inte
            anledning att ändra Sveriges ett-
          </note>
          <note>
            Kina-politik.
          </note>
          <note>
            Vad gäller Indonesien är utskottet enigt i sin bedömning av den
            allvarliga MR-situationen i landet och i fördömandet av ockupationen
            av Östtimor.
          </note>
          <note>
            Sverige har tagit vara på alla möjligheter under senare år att
            föra fram dessa uppfattningar. Jag vill understryka att utskottet
            har givit ett uttryckligt stöd till en fast FN-resurs i Jakarta
            som även skulle omfatta Östtimor. Detta har också utrikesministern
            sagt i nämnda tal inför MR-kommissionen i Genève. I och med att
          </note>
          <note>
            FN:s generalsekreterare har utnämnt en personlig representant
            i Östtimorfrågan och dessutom tagit emot fredspristagaren Horta
            har betydelsefulla markeringar gjorts vad avser FN-förstärkningar
            i Indonesien.
          </note>
          <note>
            Sverige skall givetvis fortsätta med sin kritik av
          </note>
          <note>
            Indonesien när det gäller MR och Östtimor men också ta vara på
            de möjligheter till konstruktiv påverkan som både biståndsarbete
            och tekniskt samarbete erbjuder.
          </note>
          <note>
            När det gäller kurderna och andra minoriteters problem i Turkiet,
            Irak och flera andra stater råder stor enighet inom utskottet,
            liksom det gjorde i de två senaste MR-betänkandena.
          </note>
          <note>
            Under avsnittet om Iran finns reservationerna 11
          </note>
          <note>
            och 12. Den första gäller en utveckling av betänkandetexten som
            i sak inte går mycket längre. Den andra handlar om asyllagstiftningen
            och dess tillämpning.
          </note>
          <note>
            Det ankommer inte på riksdagen att i detta sammanhang yttra sig
            om de reglerna.
          </note>
          <note>
            Beträffande Västra Sahara har utskottet varit överens i sin bedömning.
            Nyheten om att USA:s förre utrikesminister har utnämnts till generalsekreterarens
            personliga FN-sändebud i Västra Sahara inger förhoppningar om
            en positiv utveckling.
          </note>
          <note>
            När det gäller Nigeria står utskottet bakom en skrivning om ytterligare
            sanktioner mot Nigeria men utan precisering.
          </note>
          <note>
            Slutligen skall jag ta upp det forna Jugoslavien.
          </note>
          <note>
            Det finns en reservation som, liksom reservation 12, rör den
            svenska asyllagstiftningen, och den är inte föremål för dagens
            debatt.
          </note>
          <note>
            Denna genomgång visar på en stor bredd i betänkandet. Motionerna
            är många, välskrivna, faktaspäckade, kunskapsrika och omfattande.
            Ändå blir ett betänkande som detta självfallet inte heltäckande
            när det gäller mänskliga rättigheter.
          </note>
          <note>
            Stora förändringar har ägt rum och äger rum i vår omvärld. Uppkomsten
            av nya mer eller mindre demokratiska stater och det faktum att
            de väpnade konflikterna i dag till överväldigande del är interna
            ställer på sikt krav på anpassning av de internationella deklarationerna
            och konventionerna, som tillkommit i en annan tid.
          </note>
          <note>
            Nästa år fyller FN:s deklaration om mänskliga rättigheter 50
            år. Låt oss hoppas att det kan firas med den världskonferens om
            FN:s reformering som utskottet uttalat sig för och att den konferensen
            kommer en bra bit på väg.
          </note>
          <note>
            Herr talman! Med detta vill jag än en gång yrka bifall till hemställan
            i utskottets betänkande.
          </note>
          <note type="speaker">
            Anf. 171 INGER KOCH (m) replik:
          </note>
          <note>
            Herr talman! Tone Tingsgård tyckte att vi borde ha nöjt oss med
            den mycket tillmötesgående skrivning som utskottet har åstadkommit.
            Det har vi alltså inte gjort. Jag har redan i diskussionen med
            Eva Zetterberg förklarat varför vi inte har gjort det och varför
            vi nu på ett mer påtagligt sätt vill tala om för regeringen att
            vi faktiskt inte har gjort det.
          </note>
          <note>
            Utskottet har tidigare uttalat precis samma önskan, och regeringen
            har inte uppfyllt den önskan. Det står i betänkandet att det pågår
            en utvärdering av den nya budgetprocessen och det beslutsunderlag
            som föreläggs riksdagen inför budgetbehandlingen. Vi tycker inte
            att det har någonting med det här att göra. Därför har vi velat
            markera detta.
          </note>
          <note>
            När det gäller FN vill jag säga att det är alldeles riktigt att
            man diskuterar mänskliga rättigheter. I det tredje utskottet diskuterar
            man de resolutioner som sedan antas i generalförsamlingen. Högkommissarien
            rapporterar enbart till det tredje utskottet.
          </note>
          <note>
            Vi tror faktiskt att en särskild debatt i FN:s generalförsamling
            på ett nyttigt sätt skulle fokusera på hur
          </note>
          <note>
            FN:s medlemsländer lever upp till sina åtaganden när det gäller
            antagna konventioner. Vi tror också att en sådan debatt skulle
            stärka ländernas vilja till efterlevnad och också vilja att underteckna
            de MR-
          </note>
          <note>
            resolutioner som man inte har undertecknat. Vi skall aldrig säga:
            Det här har vi aldrig gjort förut. Man måste faktiskt pröva nya
            sätt att få världens länder att leva upp till sina åtaganden.
          </note>
          <note type="speaker">
            Anf. 172 TONE TINGSGÅRD (s) replik:
          </note>
          <note>
            Herr talman! Det här är ett betänkande som är helt motionsbaserat,
            och utskottet har varit överens när man har konstaterat att regeringen
            har gjort väldigt mycket i förhållande till de krav som ställs
            i motionerna. Det är litet märkligt att Moderaterna då väljer
            att göra ett så stort nummer av det som man kallar en budgetbilaga.
          </note>
          <note>
            Vi skall naturligtvis ha en ordentlig redovisning av det svenska
            biståndet. Naturligtvis skall den även innehålla uppgifter om
            de mänskliga rättigheterna.
          </note>
          <note>
            Men just när det gäller det här betänkandet är den bilagan kanske
            inte så relevant. Bl.a. är det ju väldigt få av de landområden
            som har tagits upp här som återfinns i budgetbilagan.
          </note>
          <note type="speaker">
            Anf. 173 INGER KOCH (m) replik:
          </note>
          <note>
            Herr talman! Vi har faktiskt sagt att vi vill ha den här rapporten
            i samband med budgetbetänkandet. Den rapporten ligger sedan till
            grund för en diskussion när det gäller mänskliga rättigheter.
            Om brotten sker i våra programländer eller i övriga länder är
            egentligen ganska ointressant - brotten begås. Men det som är
            särskilt intressant för oss är att se hur våra mottagarländer
            - de som mottar svenskt bistånd - lever upp till sina åtaganden.
          </note>
          <note>
            Om det kommer en rapport är det i så fall bra. Den skall vara
            detaljerad. Vi får se hur den ser ut när den kommer, om den kommer.
            Vi har fått löfte om den tidigare, och vi har som sagt inte sett
            den än. Men vi hoppas att regeringen den här gången läser vad
            utskottet säger. Det är nämligen viktigt att utskottet skickar
            ordentliga signaler till regeringen. Vårt sätt att reservera oss
            har varit en sådan signal.
          </note>
          <note type="speaker">
            Anf. 174 TONE TINGSGÅRD (s) replik:
          </note>
          <note>
            Herr talman! Utskottet har inte bara skickat signaler, utan en
            beställning i det här betänkandet. Den har vi har varit överens
            om. Sedan har inte alla tyckt att just tidpunkten för denna redovisning
            har varit så viktig. Så är det bara, helt enkelt.
          </note>
          <note type="speaker">
            Anf. 175 EVA ZETTERBERG (v) replik:
          </note>
          <note>
            Herr talman! Först vill jag instämma i det Tone
          </note>
          <note>
            Tingsgård säger om vilket stimulerande arbete det faktiskt har
            varit att i utskottet ta fram det här betänkandet. Det är många
            både faktaspäckade och med engagemang späckade motioner som ligger
            till grund för betänkandet. Det är också en av förklaringarna
            till att det inte täcker hela världen. Det är ett motionsbetänkande,
            och därmed har motionerna kommit till utifrån enskilda ledamöters
            synpunkter eller partiers synpunkter. Det är det vi behandlar.
          </note>
          <note>
            Jag är litet förvånad över en sak som jag saknade i
          </note>
          <note>
            Tone Tingsgårds anförande. Borde inte socialdemokraterna glädja
            sig åt att ha en minister från samma parti här i kammaren - liksom
            vi andra, som så gärna önskar en sådan närvaro? Är inte det ett
            önskemål även från socialdemokraterna i utskottet? Det vore naturligt,
            tycker jag, att önska sig det. Men det hörde jag ingenting om.
          </note>
          <note>
            Jag vill också fråga Tone Tingsgård om några av de sakfrågor
            vi diskuterar. Det gäller Indonesien.
          </note>
          <note>
            Anser verkligen Tone Tingsgård att regeringen har gjort allt?
            Varför inte, som Helena Nilsson, jag och flera andra var inne
            på, ha en speciell MR-rapportör, en person som finns direkt närvarande
            på ön? Varför inte kräva det? Och i den mån det inte går att uppnå
            det - varför inte anta det förslag som också har diskuterats i
            den allmänna debatten, förslaget om folkrörelserepresentanter?
            De skulle kunna finnas på ön som ett steg innan man kan få en
            FN-närvaro.
          </note>
          <note>
            Så till Iran. Det är sant att även utskottets majoritet har kritiserat
            den kritiska dialogen och sett att man inte har kommit så långt.
            Men det är inte tillräckligt för att ifrågasätta det, med den
            text som vi har i reservationen. Jag tycker faktiskt att utrikesministern
            själv har gett underlag för att ifrågasätta om kritisk dialog
            räcker. Man måste gå längre, med dagens situation.
          </note>
          <note type="speaker">
            Anf. 176 TONE TINGSGÅRD (s) replik:
          </note>
          <note>
            Fru talman! Vad gäller frågan om ministern är närvarande eller
            inte i kammaren i den här debatten, kan man möjligen förstå om
            han inte känner sig så där väldigt tvingad att gå hit. Han har
            ju inte något underlag som diskuteras. Det här är ju ett motionsbaserat
            betänkande.
          </note>
          <note>
            Det är värre än så: Det är bara en socialdemokrat som är anmäld
            på talarlistan, och det är jag. Det är bara att beklaga. Men det
            har också sin förklaring.
          </note>
          <note>
            Nästan alla motioner är skrivna av ickesocialdemokrater. Det
            finns två från socialdemokrater, tror jag. Så det finns väl kanske
            något samband där.
          </note>
          <note>
            Vad gäller Indonesien vill jag bara säga att vi tycker att man
            ändå kan ett steg i taget. Nu är man på väg att kanske få en fast
            resurs i Jakarta. Det finns markeringar gjorda. Låt oss avvakta
            de resultaten.
          </note>
          <note type="speaker">
            Anf. 177 EVA ZETTERBERG (v) replik:
          </note>
          <note>
            Fru talman! Jag är övertygad om att vi från riksdagens sida skulle
            ge en minister, oavsett om det vore utrikesministern eller biträdande
            utrikesministern, avsevärd tid för att kommentera och ta upp de
            frågor som berörs här, även om de utgår från motioner. Jag själv,
            och jag tror många andra, skulle också välkomna fler socialdemokratiska
            både motioner och inlägg i de här debatterna. Det skulle vara
            bra.
          </note>
          <note>
            Vad gäller Indonesien tycker jag inte att man har gjort tillräckligt.
            Det har tagits viktiga steg i den här frågan, och naturligtvis
            hoppas vi alla att det skall leda någon vart. Det som vi har krävt
            i två reservationer, FN-närvaro i Östtimor för MR-frågor och frågan
            om krediter, är två viktiga frågor.
          </note>
          <note>
            Jag vill också kasta in ytterligare en fråga. Tone
          </note>
          <note>
            Tingsgård ville inte ta upp frågan om avvisning från
          </note>
          <note>
            Sverige av flyktingar från Bosnien och f.d. Jugoslavien. Men
            frågan finns med i motioner, och därför har utskottet behandlat
            detta. Därför finns det en reservation. Vi är många som anser
            att flyktingar skall få all hjälp i världen för att återvända
            till sitt hemland. Men det skall inte tvingas fram. Det måste
            ske i den ordning människorna själva avgör att de kan återvända.
          </note>
          <note>
            Det är det som vi har invänt mot i den reservation som finns
            i frågan.
          </note>
          <note type="speaker">
            Anf. 178 TONE TINGSGÅRD (s) replik:
          </note>
          <note>
            Fru talman! Av alla de motionsyrkanden som rör
          </note>
          <note>
            Indonesien är vi oense på två punkter. Den ena har jag berört
            ganska utförligt. Den andra gäller tekniskt samarbete och krediter.
            På den punken anser vi - där skiljer vi oss kanske åt - att det
            är värdefullt att ha alla de möjligheter till påverkan som både
            biståndsarbete och tekniskt samarbete innebär. Det är ett ganska
            blygsamt samarbete vi har. Sedan 1987 uppgår det till ungefär
            5 miljoner, allt som allt. Men det är inriktat på sådana områden
            där man faktiskt kan tänka sig att det blir ett konstruktivt bidrag
            även till MR-
          </note>
          <note>
            utvecklingen i Indonesien, och det är inte försumbart.
          </note>
          <note>
            Några krediter har inte beviljats, helt enkelt därför att man
            inte har kunnat komma överens om villkoren.
          </note>
          <note>
            Det är därför inte heller så mycket, tycker jag, att orda om.
          </note>
          <note>
            Det är riktigt att avvisningsfrågorna förekommer i motionerna.
            Men för den sakens skull är det ju inte det här utskottets sak
            att i det här sammanhanget ha synpunkter på tillämpningen av asyllagstiftningen.
          </note>
          <note>
            Det får komma i andra sammanhang. Är man kritisk mot tillämpningen
            får man ta upp det när det diskuteras. Nu hanteras de här frågorna
            av Utlänningsnämnden. Utrikesutskottet har ingen överprövningsrätt.
          </note>
          <note type="speaker">
            Anf. 179 HELENA NILSSON (c) replik:
          </note>
          <note>
            Fru talman! Många av de frågor om Indonesien som jag tänkte ställa
            har nu berörts, så jag skall inte förlänga den diskussionen. Jag
            kan bara konstatera att reservanterna och socialdemokraterna har
            litet olika tempo och tålamod. Jag blir litet frustrerad över
            att under tiden som socialdemokraterna tvekar när det gäller Indonesien
            kränks ju de mänskliga rättigheterna i Indonesien. Människor lider.
          </note>
          <note>
            Jag tänkte ställa en fråga om Iran. Som jag sade i mitt anförande
            har Norge bestämt sig för att föra fram och driva kravet om sanktioner
            gentemot Iran på FN-
          </note>
          <note>
            konferensen om mänskliga rättigheter. Varför är inte socialdemokraterna
            i utskottet beredda att också stödja detta krav på sanktioner,
            eftersom den kritiska dialogen inte har lett till någonting under
            de här fyra åren?
          </note>
          <note type="speaker">
            Anf. 180 TONE TINGSGÅRD (s) replik:
          </note>
          <note>
            Fru talman! Jag tror egentligen inte att vi är så väldigt långt
            ifrån varandra i frågan om Iran heller.
          </note>
          <note>
            Reservationstexten lyder så här: "Om nya diplomatiska påtryckningar
            mot landet åter skulle visa sig vara resultatlösa bör någon form
            av sanktionsåtgärder övervägas."
          </note>
          <note>
            Det är egentligen den punkt som vi skiljer oss på:
          </note>
          <note>
            "Om nya diplomatiska påtryckningar.-.-.". Det är ju det som regeringen
            faktisk har utlovat i flera uttalanden.
          </note>
          <note type="speaker">
            Anf. 181 HELENA NILSSON (c) replik:
          </note>
          <note>
            Fru talman! Jag är väl medveten om att sanktioner är ett känsligt
            vapen i sådana här diskussioner. Jag tycker ändå att vi i reservationen
            har öppnat för att ganska snabbt kunna tillgripa detta om det
            visar sig att situationen inte förbättras. Det finns händelser
            under de senaste månaderna - inte minst de två författare som
            är försvunna - som är exempel på att de mänskliga rättigheterna
            kränks just på grund av yttrandefriheten.
          </note>
          <note>
            Jag hoppas att det inte skall ske något attentat i
          </note>
          <note>
            Sverige, som det gjorde i Norge, för att vi skall tillgripa sanktioner
            som ett instrument för att kritisera
          </note>
          <note>
            Iran.
          </note>
          <note type="speaker">
            Anf. 182 TONE TINGSGÅRD (s) replik:
          </note>
          <note>
            Fru talman! Det är möjligen inte bara tålamodet som skiljer oss
            åt utan också tveksamheten, i det här fallet inför sanktionerna.
            Vi menar att de är ett trubbigt instrument. Vi drar oss i det
            längsta för det. Det har varit en genomgående socialdemokratisk
            hållning i många frågor.
          </note>
          <note type="speaker">
            Anf. 183 INGRID NÄSLUND (kd) replik:
          </note>
          <note>
            Fru talman! Jag vill påpeka att det inte är asylreglerna som
            diskuteras här, vilket Tone Tingsgård sade i sitt anförande när
            det gällde iranska konvertiter.
          </note>
          <note>
            Det vi har kritiserat är den avvisning som regeringen beslutade
            om hösten 1995. Det gällde en person från Iran som hade konverterat
            från islam till kristendomen. Detta kom sedan, enligt de uppgifter
            jag har fått från Invandrarverket och Utlänningsnämnden, att betraktas
            som ett pilotfall. Jag vet att har förnekats att det var ett pilotfall,
            men man har betraktat det så. Den praxis som tidigare fanns ändrades
            på grund av detta. Den 11 januari 1996 utvisades fem konvertiter
            till Iran.
          </note>
          <note>
            Det finns, som vi alla vet, en flyktingkonvention.
          </note>
          <note>
            Den säger faktiskt att om människor känner välgrundad fruktan
            har de rätt att få asyl. Asyl är en mänsklig rättighet, som bl.a.
            Amnesty International har påpekat.
          </note>
          <note>
            Vi anser att man kan diskutera även detta i ett betänkande om
            mänskliga rättigheter. Vi har därför reserverat oss. Vi anser
            att man har grundat sina beslut på fel beslutsunderlag. Man har
            inte tagit till sig all den internationella kritik som finns i
            de här fallen och de slutsatser som de flesta andra länder har
            kommit fram till. Detta finner vi underligt, och på den punkten
            kritiserar vi regeringen.
          </note>
          <note type="speaker">
            Anf. 184 TONE TINGSGÅRD (s) replik:
          </note>
          <note>
            Fru talman! Jag är medveten om att reservationen i det här fallet
            är lång, men det yrkande som den innehåller är hämtat från en
            folkpartimotion, där det krävs att iranska flyktingar som har
            fått fristad i Sverige rakt upp och ned bereds skydd. Det är på
            den punkten som vi har invändningar. Vi menar att yrkandet handlar
            asyllagstiftningen och dess tillämpning och inte hör hemma i den
            här diskussionen, även om mycket av det som står i reservationen
            i övrigt är relevant både för Iran och för flyktingar i Sverige.
          </note>
          <note type="speaker">
            Anf. 185 INGRID NÄSLUND (kd) replik:
          </note>
          <note>
            Fru talman! Vi talar här om reservation nr 12, som berör motion
            U636 yrkande 2, där vi menar att iranska konvertiter inte bör
            återförvisas till Iran. Den handlar just om detta. Det som vi
            i reservationen förklarar är grunderna till att vi anser att man
            inte bör göra detta.
          </note>
          <note type="speaker">
            Anf. 186 TONE TINGSGÅRD (s) replik:
          </note>
          <note>
            Fru talman! Jag behöver egentligen bara hänvisa till det som
            jag sade nyss: Det tar sikte på asyllagstiftningen.
          </note>
          <note type="speaker">
            Anf. 187 BERTIL PERSSON (m):
          </note>
          <note>
            Fru talman! För oss är det viktigt att svenskt bistånd medverkar
            till utveckling av respekten för de mänskliga rättigheterna, alldeles
            speciellt i de länder som vi har utvecklingssamarbete med. Vi
            bör därför naturligtvis också ha aktuell information när vi beslutar
            om hur det svenska biståndet skall utformas under det kommande
            året. Det är därför som vi envisas med att kräva den här rapporten.
            Kanske kan den medverka till att, som Tone Tingsgård sade, ge
            ett bra underlag som gör att ministrarna vågar sig hit och delta
            i debatten om de mänskliga rättigheterna.
          </note>
          <note>
            Fru talman! Jag vill framför allt ta upp frågan om
          </note>
          <note>
            Taiwan. Taiwan är ett av världens mest framgångsrika exempel
            på betydelsen av respekt för mänskliga rättigheter, demokrati
            och marknadsekonomi. Man har på mycket kort tid gått från fattigdom
            till ett relativt välstånd. Man har haft ekonomiska framgångar,
            man har genomfört demokratiska val och man har utvecklat respekt
            för de mänskliga rättigheterna.
          </note>
          <note>
            Däremot kan Folkrepubliken Kina visserligen tillskrivas en betydande
            stabilitet, men där har man ett enpartisystem med förakt för de
            mänskliga rättigheterna, förtryck av oliktänkande och begränsade
            ekonomiska framsteg. Folkrepubliken Kina övertog 1971
          </note>
          <note>
            FN-platsen från Republiken Kina på Taiwan. Båda hävdar liksom
            Sverige ett-Kina-politiken men fungerar i realiteten som två länder.
          </note>
          <note>
            Vi är i utskottet alla överens om att den återförening som vi
            så småningom förväntar oss måste vara ett led i en demokratisk
            process under respekt för både demokrati och mänskliga rättigheter.
          </note>
          <note>
            Sverige har ett omfattande utbyte med Taiwan.
          </note>
          <note>
            Det är en viktig handelspartner för oss, och vi har också en
            rad inofficiella kontakter från både svensk och europeisk sida.
            I en rapport från Europaparlamentet framhåller man att Taiwan
            behöver en bättre representation i de internationella organisationer
            som hanterar ekonomi, miljö och utvecklingssamarbete. Man anser
            det också viktigt att Taiwan ges möjligheter att delta i organ
            under FN:s generalförsamling.
          </note>
          <note>
            Kina och Taiwan kommer under lång tid att leva bredvid varandra,
            och det är därför angeläget för oss att finna vägar att låta bådas
            röster höras i det internationella samtalet och för att låta båda
            medverka i internationella organisationer. I varje fall i APAC
            har vi en situation där båda är med och arbetar.
          </note>
          <note>
            Jag tror att det är viktigt att Sverige och dess regering arbetar
            för att Taiwan får representation i flera organ. Det är viktigt
            att Taiwans åsikter kommer fram, bl.a. därför att dess representanter
            är demokratiskt valda men också därför att det ökar kontakterna
            mellan Kina och Taiwan och skapar bättre möjligheter för en fredlig
            samverkan och samlevnad mellan de båda länderna.
          </note>
          <note>
            Jag tror att Sverige har en viktig uppgift när det gäller att
            skapa en ökad representation för Taiwan i internationella organisationer,
            både för Taiwans och för Kinas skull.
          </note>
          <note type="speaker">
            Anf. 188 MARIANNE ANDERSSON (c):
          </note>
          <note>
            Fru talman! Mänskliga rättigheter kränks i många länder i världen.
            Yttrandefriheten är inskränkt, minoriteter förtrycks, godtyckliga
            fängslanden och tortyr förekommer. Mänskliga rättigheter och demokrati
            är varandras förutsättningar. Utan demokrati inga verkliga mänskliga
            rättigheter, och utan mänskliga rättigheter ingen fungerande demokrati.
            Även om vi också i
          </note>
          <note>
            Sverige har problem, har Sverige som ett demokratiskt land ett
            stort ansvar för att verka för att stärka mänskliga rättigheter
            i hela världen, inte minst nu som medlem av FN:s säkerhetsråd.
          </note>
          <note>
            Detta utförliga betänkande handlar om en lång rad länder. Tyvärr
            finns det ännu fler länder där mänskliga rättigheter kränks och
            där människor förtrycks. Att inte alla dessa länder finns med
            i det här betänkandet innebär inte att vi här i riksdagen inte
            bryr oss om dem. Jag kan som exempel nämna arbetet i riksdagens
          </note>
          <note>
            MR-grupp, som tar upp situationen på väldigt många håll.
          </note>
          <note>
            Jag vill till att börja med säga att jag står bakom alla de reservationer
            där Centern finns med och dessutom också reservation nr 8 om Taiwans
            medlemskap i FN m.m. I övrigt yrkar jag naturligtvis bifall till
            betänkandet.
          </note>
          <note>
            Utöver det som Helena Nilsson sagt här tidigare skall jag ta
            upp några frågor och även stryka under en del.
          </note>
          <note>
            För det första vill jag instämma i det som Helena
          </note>
          <note>
            Nilsson och flera andra här har sagt om Iran. Jag tycker att
            det är viktigt att vi lyfter fram den frågan.
          </note>
          <note>
            Jag är mycket glad för att det har bildats en MR-
          </note>
          <note>
            grupp för Iran här i riksdagen. Jag kände inte till det tidigare,
            men det är mycket bra och positivt att så har skett.
          </note>
          <note>
            För det andra vill jag uppehålla mig en stund vid
          </note>
          <note>
            Turkiet. Jag vågar säga att Turkiet är ett av de värsta länderna
            när det gäller kränkningar av de mänskliga rättigheterna. Det
            avspeglas i den långa rad av debatter som har hållits här i riksdagen,
            senast en interpellationsdebatt den 28 januari. Interpellationen
            ställdes mot bakgrund av att det förflutit ett år sedan Turkiet
            kom med i EU:s tullunion och att ingen av utfästelserna om förbättring
            hade infriats.
          </note>
          <note>
            Utskottet har nu behandlat flera motioner som beskriver situationen
            och tar upp en lång rad krav på hur
          </note>
          <note>
            Sverige kan agera nationellt och internationellt för att förmå
            Turkiet att leva upp till alla de utfästelser som landet självt
            har gjort och alla de konventioner som behandlar mänskliga rättigheter
            som man därifrån har skrivit på utan att följa dem.
          </note>
          <note>
            Allt detta finns mycket väl beskrivet i betänkandet. Det finns
            också en bra redogörelse för Sveriges arbete både bilateralt och
            internationellt för att utöva påtryckningar på Turkiet. Det finns
            egentligen inga delade meningar när det gäller synen på förtrycket
            av mänskliga rättigheter, särskilt för kurderna och andra minoriteter
            i Turkiet.
          </note>
          <note>
            Det är lätt att känna stor vanmakt inför det faktum, som också
            konstaterats i betänkandet, att utvecklingen går i fel riktning.
            Ändå får vi inte ge upp utan i stället oförtröttligt fortsätta
            att sätta press på regeringen i
          </note>
          <note>
            Turkiet. Regeringen måste ändra sina lagar, som man lovade inför
            inträdet i tullunionen - och man måste leva upp till dem. Det
            handlar om yttrandefrihet, organisations- och demonstrationsfrihet.
            Antiterrorlagarna måste förändras.
          </note>
          <note>
            Det är oacceptabelt med en lagstiftning som i praktiken ger polis
            och säkerhetsstyrkor oinskränkt makt. Det är också oacceptabelt
            att ett land för krig mot sin egen befolkning, vilket sker och
            har skett länge i sydöstra Turkiet. Det kriget har bara förlorare,
            och fred kan bara skapas med hjälp av dialog. Vi i
          </note>
          <note>
            Sverige måste med alla till buds stående medel försöka finna
            kanaler för att få till stånd en sådan dialog, dvs. någon form
            av medling och nedtrappning av konflikten. Det är den största
            och allt övergripande frågan.
          </note>
          <note>
            Det är också oerhört viktigt att inte frysa kontakter och stänga
            ute Turkiet från olika internationella fora, utan att fortsätta
            ha en dialog med den turkiska regeringen.
          </note>
          <note>
            Samtidigt måste de demokratiska krafter som ändå finns i Turkiet
            stödjas. Det är oerhört viktigt. Vi måste fortsätta att stödja
            de frivilligorganisationer som arbetar för mänskliga rättigheter,
            för yttrandefrihet och för föreningsfrihet i landet. Det är oacceptabelt
            att ett land fängslar sina författare och parlamentariker, att
            tortyr och godtyckliga arresteringar fortgår, att högt uppsatta
            tjänstemän är inblandade i terrorhandlingar.
          </note>
          <note>
            Sverige måste nu fortsätta att med full kraft agera på alla nivåer,
            bilateralt och i alla internationella fora, för att få till stånd
            en ändring när det gäller situationen i Turkiet.
          </note>
          <note>
            Jag vet att en delegation från OSSE inom kort kommer att åka
            dit. Grupper från riksdagen har flera gånger besökt landet för
            att studera förhållandena och för att föra en dialog med regeringen.
            Vi måste fortsätta med detta. Vi får inte låta någonting slå sig
            till ro.
          </note>
          <note>
            Så vill jag säga några ord om Kashmir. Kashmirs tillhörighet
            har varit en stridsfråga mellan Indien och
          </note>
          <note>
            Pakistan ända sedan 1947, och det har tagit sig uttryck i flera
            krig och däremellan pågående strider med både ord och vapen. Det
            är också en konflikt mellan olika religiösa grupper med flera
            blodiga upplopp.
          </note>
          <note>
            Indien använder våld och förtryck mot folket i
          </note>
          <note>
            Kashmir. Utvecklingen i Pakistan och Indien i fråga om denna
            konflikt är oroande. Det finns flera tecken på att temperaturen
            höjs i konflikten. Jag menar att det är oerhört viktigt att Sverige
            aktivt arbetar för att påverka parterna till en dialog för att
            kunna lösa konflikten. Vi bör agera för att FN:s generalsekreterare
            tar initiativ för en permanent lösning på konflikten så att befolkningen
            kan utöva sin rätt till självbestämmande. Detta är ett krav som
            finns med i en av motionerna som Centern står bakom. Ingbritt
            Irhammar har skrivit under motionen.
          </note>
          <note>
            Så till Kosova. Så sent som förra veckan hade vi en interpellationsdebatt
            i kammaren om det skärpta läget i provinsen Kosova - med tanke
            på de flyktingar därifrån som riskerar att utvisas från Sverige.
            Grova övergrepp och våldshandlingar rapporteras ständigt.
          </note>
          <note>
            Motsättningarna mellan befolkningsgrupperna har ökat. Beslutet
            om att åter öppna albanskspråkiga skolor i Kosovo har inte genomförts.
            Våldet har trappats upp. Det finns inte mycket som pekar på att
            mänskliga rättigheter i Kosovo kommer att vara en prioriterad
            fråga för den opposition som med en viss framgång har kämpat mot
            den nuvarande regimen i
          </note>
          <note>
            Förbundsrepubliken Jugoslavien.
          </note>
          <note>
            Vi har från Centerpartiets sida påpekat att det är oerhört angeläget
            att inte glömma Kosovo med tanke på allt annat som händer i detta
            område. På något sätt har Kosovo sjunkit tillbaka, och det är
            Bosnien som har fått den stora uppmärksamheten - med all rätt
            i och för sig. Men vi får inte glömma Kosovo.
          </note>
          <note>
            I den flerpartimotion som behandlas i betänkandet krävs att Sverige
            skall agera för att återge Kosovo den autonomi som landet berövades
            1989 och för att få till stånd en dialog mellan Serbien och kosovoalbanerna.
          </note>
          <note>
            Hela området befinner sig i ett känsligt läge, och det är oerhört
            viktigt att Sverige agerar med full kraft i
          </note>
          <note>
            OSSE, EU och FN för att ge människorna i provinsen
          </note>
          <note>
            Kosovo möjlighet att leva i fred, att få tala sitt språk och
            att återfå den autonomi man hade tidigare.
          </note>
          <note>
            Till slut vill jag säga någonting om barns mänskliga rättigheter.
            Jag vill vända mig till Ingrid Näslund.
          </note>
          <note>
            Jag rekommenderar henne att läsa betänkandet från
          </note>
          <note>
            Barnpornografiutredningen. Det finns absolut ingen grund för
            de påståenden hon framförde här nyss.
          </note>
          <note>
            Tvärtom! Jag deltog i utredningen, och vi föreslog förbud mot
            all befattning med barnpornografi och agerade för metoder för
            effektiv bekämpning av den fruktansvärda företeelse som pornografi
            är.
          </note>
          <note type="speaker">
            Anf. 189 ANDRE VICE TALMANNEN:
          </note>
          <note>
            Den tidigare talaren har blivit avklubbad på den delen.
          </note>
          <note type="speaker">
            Anf. 190 MARIANNE ANDERSSON (c):
          </note>
          <note>
            Fru talman! Det var ändå sagt i kammaren.
          </note>
          <note>
            Fru talman! Kampen för mänskliga rättigheter skall naturligtvis
            föras mellan länder på olika sätt.
          </note>
          <note>
            Men den måste också föras av alla personligen i vår närmaste
            omgivning. Den gyllene regeln finns i de flesta religioner, och
            den är en mycket god levnadsregel.
          </note>
          <note>
            Mänskliga rättigheter handlar ytterst om hur vi som människor
            bemöter varandra.
          </note>
          <note type="speaker">
            Anf. 191 LENNART ROHDIN (fp):
          </note>
          <note>
            Fru talman! Respekten och värnet för mänskliga rättigheter och
            demokrati måste vara den främsta prioriteten i svensk utrikespolitik.
            Det brukar vi åtminstone verbalt vara överens om i Sveriges riksdag.
          </note>
          <note>
            Det ämne vi behandlar i dag är vad jag tidigare har kallat det
            årliga uppsamlingsheatet, då man med litet hjälp av ett skohorn
            pressar in en lång rad frågor som har litet med varandra att göra
            - i en del fall inte ens har med mänskliga rättigheter att göra.
            Men det är väl för att de inte passar in någon annanstans i utskottets
            hantering.
          </note>
          <note>
            I och för sig skulle betänkandet lika gärna kunna heta Demokrati
            m.m. Men när man sedan följer upp vad utskottsmajoriteten skriver
            förstår man ju att den titeln skulle vara ännu mera missvisande.
          </note>
          <note>
            Vi hade en debatt för några veckor sedan där vi bl.a. från Folkpartiets
            sida argumenterade för ett självständigt demokratirekvisit när
            det gäller vapenexport. Det hävdades då från utskottsmajoritetens
            sida att det behövs inte. För detta skall vägas mot en lång rad
            andra aspekter. Det är väl det som utskottsmajoritetens betänkande
            ger uttryck för nu. Det är en lång rad andra aspekter som också
            skall vägas in. Jag tror att det var utskottsmajoritetens talesman
            som använde ordet pragmatisk tidigare i debatten.
          </note>
          <note>
            Fru talman! I debatten för en månad sedan var det fem partier
            som mycket klart uttalade att utvecklingen när det gäller mänskliga
            rättigheter och demokrati i Indonesien går åt fel håll i förhållande
            till den kritik som utskottet många gånger tidigare har uttalat.
            Då sade den socialdemokratiske talesmannen för utskottsmajoriteten
            Nils T Svensson att vi skulle vänta med denna fråga tills MR-betänkandet
            skulle behandlas.
          </note>
          <note>
            Det gör vi i dag. Nu är betänkandet här. Vad säger utskottsmajoriteten?
            Vad säger Socialdemokraterna?
          </note>
          <note>
            Vad säger man om det alltmer ökande förtrycket och övergreppen
            mot oppositionen inför de kommande parlamentsvalen i maj? Ingenting.
            Vad säger Tone
          </note>
          <note>
            Tingsgård? Vad säger Inger Koch? Nu är vi där. Det är nu vi skall
            diskutera detta. Finns det någon anledning till att Clintonadministrationen
            den senaste tiden i praktiken har infört ett vapenembargo mot
            Indonesien? Manar det till någon slags eftertanke?
          </note>
          <note>
            Fru talman! Nu skall jag tala litet om det forna Jugoslavien.
            Under hösten har en rad övergrepp mot oberoende medier ägt rum
            i Kroatien. Så har också skett i Serbien. Kommunalvalen i Zagreb
            i oktober
          </note>
          <note>
            1995 fick aldrig slå igenom demokratiskt på grund av president
            Tudjmans obstruktioner. I flera månader försökte president Milosevic
            göra samma sak efter kommunalvalen i november i Belgrad och 14
            andra stadsfullmäktige där den serbiska oppositionen vann.
          </note>
          <note>
            Till slut blev det ändå en välkommen seger för demokratin.
          </note>
          <note>
            I Mostar har bosnienkroater stängt staden för återvändande, slängt
            ut dem som försökt ta sig in och slängt ut dem som försökt hålla
            sig kvar. Vi vet alla att detta sker med Zagrebs goda minne. Inte
            ett ord om detta sägs i utskottets betänkande. Utrikesutskottet
            säger ingenting. Vad är det för hänsyn man tar? Är det hänsyn
            till tidigare tystnad inför folkmordet i
          </note>
          <note>
            Bosnien? Är det hänsyn till Carl Bildts uppdrag?
          </note>
          <note>
            Ansträngningarna är stora i många av Västeuropas flyktingmottagarländer
            för att få de bosniska flyktingarna att återvända. Men de står
            inte i någon som helst proportion till bristen på kraftfullt agerande
            i Bosnien för att göra det möjligt för flyktingar att återvända.
          </note>
          <note>
            Jag yrkar i det sammanhanget bifall till reservation 14
          </note>
          <note>
            i betänkandet.
          </note>
          <note>
            Så vill jag , fru talman, gå över till den kinesiska delen av
            världen. Jag hade inte tänkt lägga till någonting utöver det som
            Håkan Holmberg sade tidigare om
          </note>
          <note>
            Hongkong, men eftersom Tone Tingsgård hänvisade till vad utskottsmajoriteten
            säger i betänkandet, att man förutsätter att Kina respekterar
            sina åtaganden, måste jag ta upp det här. Det är ju precis det
            som är problemet. Kinas åtaganden är den överenskommelse man slöt
            med Storbritannien 1984. Det är med hänvisning till den som Kina,
            formellt ganska logiskt, anser sig ha rätt att rulla tillbaka
            13 års demokratisk utveckling i Hongkong. Man lever upp till sina
            åtaganden, förvisso. Men det kan väl aldrig vara acceptabelt för
            ett demokratiskt parlament någon annanstans i världen? Vad säger
            utskottsmajoritetens företrädare? Är detta rimligt? Vad säger
            Tone Tingsgård?
          </note>
          <note>
            Bertil Persson är inte här, så jag ställer samma fråga till Inger
            Koch. Jag ställer den också till Helena Nilsson och Eva Zetterberg.
          </note>
          <note>
            Slutligen, fru talman, vill jag ta upp Taiwan. Genom resolutionen
            27:58 1971 ersattes Taiwan av
          </note>
          <note>
            Folkrepubliken Kina som medlem i FN och som permanent medlem
            i FN:s säkerhetsråd. Under de 52 år som FN har funnits, har Kina
            i 26 år representerats av regimen i Taipei. I 26 år därefter har
            Kina representerats av regimen i Peking. Jag kan hålla med om
            att det förvisso var en anakronism att det kinesiska folket
          </note>
          <note>
            1971 representerades av Chiang Kai-sheks regim på
          </note>
          <note>
            Taipei. Men att det demokratiska Taiwan, ett land med över 20
            miljoner människor, inte är representerat i FN 1997, är ett övergrepp.
          </note>
          <note>
            Utskottsmajoriteten säger, liksom den moderata motionen 7, att
            ett-Kina-politiken består. Vad är innebörden av det? Det kinesiska
            folket har givetvis rätt att återförenas närhelst det så önskar
            i demokratiska och fria former. Men att respektera den rätten
            kan väl inte vara något skäl att stänga det demokratiska
          </note>
          <note>
            Taiwan ute från internationell representation? Presidentvalen
            i Taiwan i mars 1996, för ett år sedan, var den slutliga bekräftelsen
            på att Taiwan är en av de få fullvärdiga demokratierna i Asien.
            Det är ett nytt läge jämfört med 1971.
          </note>
          <note>
            Vad innebär ett-Kina-politiken? Tyskland var delat. Korea är
            delat. Men inte har det inneburit någon ett-Tyskland-politik eller
            ett-Korea-politik med innebörden att bara en av de två delarna
            haft rätt till internationell representation? Varför en ett-Kina-politik
            som utestänger den demokratiska delen av Kina? Är det bara styrkeförhållandet
            mellan de två delarna som avgör?
          </note>
          <note>
            Under apartheidregimens tid i Sydafrika, fanns det många som
            kritiserade att apartheidregimen fick vara kvar i FN. Många av
            oss, både i Sverige och ute i världen, hävdade dock universalitetsprincipen.
            Länder skall vara representerade i FN. Därför menar jag att
          </note>
          <note>
            Sverige inte bara bör konstatera att andra länder har tagit initiativ
            som misslyckats i FN för att föra upp frågan om Taiwans ställning
            på generalförsamlingens dagordning. Sverige bör i stället aktivt
            medverka i arbetet.
          </note>
          <note>
            Är det, Tone Tingsgård och Inger Koch, jag ställer frågan till
            henne eftersom jag fortfarande inte ser
          </note>
          <note>
            Bertil Persson här i kammaren, bara hänsyn till att det här rör
            sig om en av världens stormakter och en av de mest blomstrande
            exportmarknaderna för svensk exportindustri, som gör att vi ställer
            en löftesrik demokrati utanför världssamfundet? Det kan väl inte
            vara så att man tolkar vårt deltagande i EU:s gemensamma utrikes-
            och säkerhetspolitik som ett krav på att ligga lågt bara för att
            det kanske finns andra uppfattningar i de här frågorna inom EU?
            Det har i alla fall aldrig varit Folkpartiets politik när det
            gäller vår medverkan i EU.
          </note>
          <note>
            Vilka är de folkrättsliga följderna av den ett-Kinapolitik som
            utskottsmajoriteten och den moderata reservationen hänger fast
            sitt resonemang kring? Kan företrädarna för de här partierna svara
            på det?
          </note>
          <note type="speaker">
            Anf. 192 TONE TINGSGÅRD (s) replik:
          </note>
          <note>
            Fru talman! Först vill jag ta upp Indonesien. Där vill jag hänvisa
            till utskottsbetänkandets s. 39 och de mycket kritiska synpunkter
            där som ett enigt utskott står bakom. Lennart Rohdin talade om
            att det i debatten för en månad sedan var fem partier som var
            överens om den kritiska synen på Indonesien. Då kan jag glädja
            Lennart Rohdin med att det här är sju partier som är överens.
            Att vi sedan har olika uppfattningar i ett par av de yrkanden
            som förts fram, minskar inte på något sätt kritiken.
          </note>
          <note>
            Lennart Rohdin uppehöll sig sedan vid Taiwan och den s.k. ett-Kina-politiken.
            I det här betänkandet yttrar sig utskottet mycket kritiskt om
            Kina och mycket positivt om Taiwan. Då hamnar vi på nytt i en
            sådan där situation där man faktiskt måste väga litet grand. Det
            är ju inte alltid säkert att man skall företa en aktion. Man kanske
            måste överväga vilka utsikter den har att lyckas. Det är inte
            givet att ytterligare ett misslyckande att föra upp Taiwan på
            dagordningen skulle gynna Taiwan. Där står utskottsmajoriteten
            i dag, tror jag.
          </note>
          <note type="speaker">
            Anf. 193 LENNART ROHDIN (fp) replik:
          </note>
          <note>
            Fru talman! Utrikesutskottet har under många år varit överens
            om kritiken av situationen i Indonesien och på Östra Timor. Vad
            utskottet konstaterade för en månad sedan när det gäller vapenexporten,
            är att utvecklingen det senaste året påtagligt har gått åt fel
            håll. Av det drog vi slutsatsen att man inte bara kan fortsätta
            att vara lika kritisk som tidigare, utan att man då också måste
            dra konsekvenser av detta, exempelvis när det gäller svensk vapenexport
            till Indonesien.
          </note>
          <note>
            Detta var inte utskottsmajoriteten överens om, eftersom man uppenbarligen
            inte var beredd att tillstå att utvecklingen har förvärrats. Det
            har man inte kunnat sträcka sig till i det här betänkandet heller.
            Då hänvisade man ju till att det var nu vi mer utförligt skulle
            koncentrera oss på situationen i Indonesien.
          </note>
          <note>
            När det gäller Taiwan undrar jag fortfarande. Jag förväntar mig
            inte att det skall komma något svar på frågan om de folkrättsliga
            konsekvenserna av att hänvisa till en ett-Kina-politik, för det
            finns det naturligtvis inte rent folkrättsligt. Det är en hemmagjord
            uppfinning - låt var att många andra länder också använder sig
            av den för att ta sig ur en krånglig situation. Om man jämför
            med situationen i det delade
          </note>
          <note>
            Tyskland och det delade Korea, ser man att vi hanterar Kinafrågan
            annorlunda. Det finns ingen annan förklaring än att det rör sig
            om två olika storheter rent styrkemässigt. Det är det som ligger
            bakom agerandet här.
          </note>
          <note type="speaker">
            Anf. 194 TONE TINGSGÅRD (s) replik:
          </note>
          <note>
            Fru talman! Om Lennart Rohdin hade förhoppningar om att utskottsmajoriteten
            i det här betänkandet skulle ta upp och diskutera frågan om vapenexport,
            förstår jag att han blir besviken. Det har aldrig varit avsikten
            att göra det. Däremot är det naturligtvis avsikten att genom det
            betänkande vi diskuterar i dag ge viktiga signaler till de organ
            som beslutar om vapenexporten, och som dessutom har att ta hänsyn
            till kriteriet mänskliga rättigheter.
          </note>
          <note>
            Jag förstår att Lennart Rohdin inte riktigt vill ta till sig
            det här med Taiwan. Men jag tycker kanske ändå att det han hävdar
            här är exempel på oppositionell överbudspolitik, där man inte
            alls behöver väga in det möjliga resultatet av sitt agerande.
            Det har vi gjort.
          </note>
          <note>
            Det finns än så länge bara ett tjugotal länder som har erkänt
            Taiwan, och det är enligt vår bedömning inte läge att göra ytterligare
            ansträngningar i det fallet.
          </note>
          <note type="speaker">
            Anf. 195 LENNART ROHDIN (fp) replik:
          </note>
          <note>
            Fru talman! Det är förvisso så att vi inte diskuterar vapenexport
            den här gången. Men när vi diskuterade vapenexporten menade vi
            från de fem partierna - mot bakgrund av att Sverige, även ganska
            nyligen, har exporterat vapen till Indonesien - att man borde
            påtala att situationen nu har förvärrats och att det därför finns
            anledning att ompröva frågan. Då menade utskottsmajoriteten: Vi
            skall inte konstatera att situationen har förvärrats när vi diskuterar
            vapenexporten.
          </note>
          <note>
            Det skall vi göra när vi diskuterar mänskliga rättigheter.
          </note>
          <note>
            Men när vi nu läser utskottsmajoritetens betänkandetext ser vi
            att majoriteten inte kan förmå sig att konstatera att situationen
            har blivit värre. Därmed ger vi inga nya signaler till de myndigheter
            som Tone
          </note>
          <note>
            Tingsgård hänvisar till.
          </note>
          <note>
            I mitt anförande uppehöll jag mig vid att situationen successivt
            har förändrats när det gäller ett-Kinapolitiken. Kina är fortsatt
            en diktatur. Jag gläder mig mycket åt den kritik som utrikesministern
            drog på sig nere i Genève för sin kritik av situationen i Kina.
            Men
          </note>
          <note>
            Taiwan, som var en diktatur och vars regim i många avseenden
            var en ockupationsmakt fortfarande 1971, är i dag en demokrati
            med förankring i hela folket på
          </note>
          <note>
            Taiwan. Det kan inte vara rimligt att landet stängs ute med hänvisning
            till en ett-Kina-politik eller, som
          </note>
          <note>
            Tone Tingsgård antyder, för att man faller till föga för det
            maktspråk som regimen i Peking talar.
          </note>
          <note>
            Att vara FN-observatör i olika sammanhang har till och med varit
            möjligt för organisationer och rörelser som inte ens är stater
            eller som inte ens är erkända. Jag tänker på den palestinska rörelsen
            och på
          </note>
          <note>
            ANC. Taiwan är en demokratisk stat med över 20
          </note>
          <note>
            miljoner invånare.
          </note>
          <note type="speaker">
            Anf. 196 INGER KOCH (m) replik:
          </note>
          <note>
            Fru talman! Lennart Rohdin frågade vad vi menade med ett-Kina-politiken,
            och det skall jag gärna förklara.
          </note>
          <note>
            De kontakter vi har och sedan länge har haft bland regeringsföreträdarna
            i Taiwan hävdar att de inte vill bli ett självständigt land. De
            tillhör fortfarande Kina på ett sätt, och man hoppas få en återförening
            med
          </note>
          <note>
            Kina. Men då skall det vara två demokratiska parter som återförenas.
            Till dess vill man bara separera. Att bli en egen nation har man
            faktiskt inte talat om, och det har man poängterat vid många olika
            tillfällen.
          </note>
          <note>
            Jag gläder mig åt den utveckling vi har sett på
          </note>
          <note>
            Taiwan, det vet Lennart Rohdin sedan tidigare. Sedan önskar jag
            att Lennart Rohdin läste vidare i vår reservation. Där står det
            tydligt att vi tycker att det är viktigt att Taiwan får en bättre
            representation i alla internationella organisationer. Vi skriver
            också att FN bör utreda möjligheterna att tillsätta en arbetsgrupp
            för att studera hur Taiwan skall kunna delta i aktiviteter genomförda
            av organ som lyder under FN:s generalförsamling. Vi vill inte
            alls utesluta dem från någon gemenskap. Tvärtom pekar vi på många
            möjligheter att få med dem i ett internationellt samarbete.
          </note>
          <note type="speaker">
            Anf. 197 LENNART ROHDIN (fp) replik:
          </note>
          <note>
            Fru talman! Vid ett besök på Taiwan för ett par veckor sedan
            hade jag tillfälle att tala med en lång rad officiella företrädare
            för Taiwan, inklusive dess utrikesminister. Det är riktigt att
            den nuvarande demokratiska regeringen förespråkar ett demokratiskt,
            fritt, återförenat Kina. Men samma regering förespråkar att
          </note>
          <note>
            Taiwan får internationell representation i internationella sammanhang,
            i avvaktan på att det tillfället infaller någon gång när det är
            möjligt för Kinas folk att under demokratiska fria former återförenas.
          </note>
          <note>
            Det är inte konstigt, eftersom det är precis så det var med Tyskland.
            Förbundsrepubliken Tyskland hävdade under alla år att Tyskland
            skulle återförenas.
          </note>
          <note>
            DDR var inte en legitim företrädare för det tyska folket ens
            i Östtyskland, men man motsatte sig inte tanken på representation
            för landets två delar i FN, i avvaktan på att den tiden kom då
            det var möjligt att återförenas under demokratiska och fria former.
          </note>
          <note>
            Det är därför jag ställde frågan: Varför hänvisar både utskottsmajoriteten
            och moderaterna i sin reservation till ett-Kina-politiken som
            ett hinder för att gå tillräckligt långt just i det här fallet?
            Det motsvarar inte den taiwanesiska regeringens uppfattning om
            vilka begränsningar ett-Kina-politiken innebär när det gäller
            internationell representation.
          </note>
          <note>
            Den andra frågan, Inger Koch: Har läget på Indonesien förvärrats
            det senaste året?
          </note>
          <note type="speaker">
            Anf. 198 INGER KOCH (m) replik:
          </note>
          <note>
            Fru talman! Jag tycker inte att vi skall strida mer om ordet
            ett-Kina. Lennart Rohdin har ju precis talat om hur man från de
            styrandes sida ser på den här frågan i Taiwan. Vi har också studerat
            det här. Vi har sedan länge goda förbindelser där. Och vi föreslår
            ju precis det Lennart Rohdin säger, nämligen att de skall få en
            representation i internationella organ! Hur det skall ske föreslår
            vi att FN skall utreda. Man har det redan i t.ex. Apac, där både
            Kina och Taiwan finns representerade.
          </note>
          <note>
            Vi föreslår ungefär samma saker - det är bara det att Folkpartiet
            som ett första steg vill ha Taiwan som en observatör i FN. Vi
            är rädda för att det stannar där, om man tar det steget. Vi vill
            har en bredare och mer allsidig representation i olika organ.
          </note>
          <note>
            Utvecklingen i Indonesien kan vi beklaga. Det är inte en bra
            utveckling. Mänskliga rättigheter kränks och läget förvärras.
            Det är vi helt eniga om. Detta är ju också under behandling i
            FN:s kommission för mänskliga rättigheter. Indonesien har sedan
            många år tillbaka varit en fråga som behandlats där.
          </note>
          <note>
            Vapenexporten är det andra som hanterar, så jag diskuterar inte
            den här nu. Det är andra organ som tar ställning till vapenexporten.
            Men visst har läget förändrats och förvärrats i Indonesien.
          </note>
          <note type="speaker">
            Anf. 199 LENNART ROHDIN (fp) replik:
          </note>
          <note>
            Fru talman! Jag tackar Inger Koch för det senare uttalandet,
            att läget har förvärrats. Nu är det bara regeringspartiet som
            inte vill uttrycka de orden.
          </note>
          <note>
            Jag tycker det som Inger Koch utvecklar här är bra, eftersom
            det visar på att vi har en något mer gemensam syn i dessa frågor
            än man kanske kan få intryck av när man läser den moderata reservationen.
          </note>
          <note>
            Där hänvisar man till principen om ett Kina. Detta måste respekteras,
            skriver man, och Sverige följer därför i olika sammanhang den
            s.k. ett-Kina-politiken.
          </note>
          <note>
            Det man har gjort är att man inte medverkat till att ge
          </note>
          <note>
            Taiwan möjlighet till internationell representation ens med observatörsstatus.
          </note>
          <note type="speaker">
            Anf. 200 BENGT HURTIG (v):
          </note>
          <note>
            Fru talman! På s. 48 i betänkande, under avsnittet om Turkiet,
            står det att utskottet noterar att korruption och rättsröta har
            fortsatt att prägla det politiska livet.
          </note>
          <note>
            Det är så sant som det är sagt. I betänkandet finns en stor enighet
            mellan alla partier i beskrivningen av
          </note>
          <note>
            Turkiet. Det finns små skillnader, som bl.a. från vårt partis
            sida uttryckts i en särskild meningsyttring. Det gäller synen
            på den väpnade konflikten i Turkiet.
          </note>
          <note>
            Jag skall bara fylla på litet grand, och exemplifiera det som
            sägs i betänkandet om rättsröta och korruption för att ge kammaren
            ytterligare kött på benen i de här sammanhangen.
          </note>
          <note>
            Den 3 november 1996 inträffade en allvarlig bilolycka i en liten
            by där tre personer omkom och en blev svårt skadad. Han som körde
            bilen var rektor för
          </note>
          <note>
            Istanbuls polisskola - en man som varit en av idégivarna bakom
            den specialpolisstyrka som särskilt inriktat sig på att bekämpa
            kurdiska separatister. Han var också en nära medarbetare till
            inrikesminister Agar. I
          </note>
          <note>
            bilen satt också en kurdisk klanledare som även sitter i parlamentet
            för Tansu Cillers parti. I bilen satt också en turkisk före detta
            skönhetsdrottning. Det märkliga var att i bilen också satt en
            känd yrkesmördare som i
          </note>
          <note>
            18 år varit efterlyst av Interpol. På 70-talet var han ordförande
            i fascistpartiets ungdomsrörelse, och ansvarig för tortyr, mord
            och knarkhandel. Han har bl.a.
          </note>
          <note>
            varit inblandad i förberedelserna för mordförsöket på påven.
            Denne yrkesmördare hade ett diplomatpass med falskt namn på sig
            som var utfärdat av inrikesminister Agar. Han hade också, i falskt
            namn, en vapenlicens som också var underskriven av inrikesministern.
          </note>
          <note>
            Detta exempel har lett till en omfattande debatt i turkiska massmedier,
            där man kan läsa mycket starka beskrivningar av den egna staten.
            Det kan t.ex. stå att den turkiska staten stinker och är rutten,
            att det är en kriminell stat, att man står upp till halsen i smuts
            osv.
          </note>
          <note>
            Det är alltså en mycket omfattande självkritik som pågår i massmedierna
            och som också utlöst aktioner och demonstrationer av olika slag
            bland befolkningen.
          </note>
          <note>
            Detta kanske kan medföra att vi kan se hoppfullt på utvecklingen,
            och att regeringen steg för steg tvingas att införa åtgärder.
          </note>
          <note>
            Inrikesminister Agar hade också ett ansvar för åtgärder när det
            gäller situationen i fängelserna i fjol våras. Dessa ledde till
            att fångar i hundratal inledde protester, som sedan övergick i
            hungerstrejker och s.k. dödsfasta, där 13 personer så småningom
            dog i somras. De svälte sig helt enkelt till döds i protest. De
            nya reglerna skulle innebära att fångarna skulle få svårigheter
            att försvara sig i domstolarna - de flesta fångarna var häktade.
          </note>
          <note>
            De här spända förhållandena i fängelserna ledde också till en
            incident i fängelset i Diyarbakir, som är totalt överbefolkat.
            Fängelsevakterna och polisen gick i slutet av september till attack
            och bearbetade, eller helt enkelt slog ihjäl, ett tiotal fångar
            samt gav totalt ett trettiotal ordentligt med stryk. Även detta
            har naturligtvis väckt stor uppmärksamhet, som har lett till att
            regeringen måste försöka ta itu med rötan inom fängelseväsendet.
          </note>
          <note>
            Under 1996 spred sig en pessimism, vars konsekvenser ändå har
            blivit att man kan känna en viss optimism. Vi i Vänsterpartiet
            avvisade tullunionen med
          </note>
          <note>
            EU med hänvisning till just bristen på mänskliga rättigheter.
            Mycket av argumentationen har visat att vi fick rätt - det blev
            inte bättre, utan sämre. Men nu är vi där, och vi i Vänsterpartiet
            menar att dialogen med
          </note>
          <note>
            Turkiet måste fortsätta. Den är ett stöd för den inhemska opinionen
            och för dem som agerar för demokrati och mänskliga rättigheter.
            Unionen har faktiskt förbundit sig att uppta förhandlingar om
            medlemskap med Turkiet. Detta skall användas som ett tryck på
            regeringen att införa en normal demokrati och mänskliga rättigheter.
            Vi menar inte att man kan avvisa ansökan om medlemskap på grund
            av att Turkiet inte i sin helhet är ett europeiskt land. En del
            av landet tillhör faktiskt Europa. Ett nära samarbete i framtiden
            har ju också förordats. Men trycket på landet och stödet till
            den inhemska opinionen måste öka.
          </note>
          <note>
            Jag vill varna för den tanke som förts fram från turkisk sida
            att om man bara kan ta knäcken på PKK
          </note>
          <note>
            kommer man att kunna lösa problemen med de mänskliga rättigheterna.
            Men det var faktiskt under juntaperioden, dvs. innan PKK tog upp
            den väpnade kampen i Turkiet 1984, som de mest omfattande brotten
            mot mänskliga rättigheter förekom. 100 000-
          </note>
          <note>
            tals människor torterades i fängelserna och förföljelserna nådde
            ofattbara nivåer. Det var detta som var orsaken till att man en
            gång i världen fattade beslutet att inleda det väpnade uppror
            som nu har lett till så mycket lidande och förtryck i Turkiet.
          </note>
          <note>
            Jag yrkar bifall till utskottets hemställan i betänkandet när
            det gäller avsnittet om Turkiet, och jag står givetvis bakom Vänsterpartiets
            reservationer i övriga avsnitt.
          </note>
          <note type="speaker">
            Anf. 201 RAGNHILD POHANKA (mp):
          </note>
          <note>
            Fru talman! Jag skulle ha yrkat bifall till reservation 12, men
            det är redan gjort av Ingrid Näslund. Vi kommer att stödja den
            vid en eventuell votering.
          </note>
          <note>
            Fru talman! Jag skall börja mitt anförande med ett citat av Dalai
            lama:
          </note>
          <note>
            "För att möta vår tids utmaningar anser jag att människor måste
            utveckla en större känsla av universellt ansvar. Var och en av
            oss måste lära sig att inte enbart arbeta för sitt eget, familjens
            eller nationens bästa utan för hela mänsklighetens bästa. Universellt
            ansvar är den verkliga nyckeln till mänsklig överlevnad. Det är
            den bästa grunden för världsfred, för den rättvisa användningen
            av naturresurserna och genom omtanke om framtidens generationer
            - en omvårdnad om alla aspekter av vår miljö."
          </note>
          <note>
            Den här debatten handlar just om universellt ansvar och ansvar
            för framtiden. Först när människor har sina basbehov tryggade
            och åtnjuter mänskliga rättigheter kan de verkligen sätta in sin
            kraft på rättvisa och för framtidens generationer. Vi ser hur
            förtryckta folk inte klarat av sin nya frihet - i alla fall inte
            till en början - och hur de vänder sig mot varandra i inbördeskrig
            och våldshandlingar.
          </note>
          <note>
            Jag skall bara tala om ett fåtal länder, då Bodil
          </note>
          <note>
            Francke Ohlsson talat övergripande om MR för Miljöpartiets räkning.
            Jag skall börja med Tibet.
          </note>
          <note>
            Invasionen och annekteringen av Tibet 1949-1951
          </note>
          <note>
            och den icke-våldsprincip som tibetanerna har fört sin kamp mot
            övermakten med står i särklass. Den kinesiska regeringen hävdar
            att det s.k. sjuttonpunktsavtalet för Tibets fredliga befrielse
            - vilket undertecknades 1951 efter den lilla tibetanska arméns
            nederlag -
          </note>
          <note>
            visar att tibetanerna inte bara gick med på att invaderas av
            Kina utan att de t.o.m. inbjudit Kinas kommunistiska trupper att
            befria Tibet. Fakta visar dock att den tibetanska regeringen tvingats
            att godkänna detta dokument som formulerats av Kina och som påtvingats
            de tibetanska förhandlarna under hot om total militär erövring.
          </note>
          <note>
            Svält och hunger var okända fenomen fram till invasionen 1949-1951
            men bl.a. därför att så många kineser nu bor i Tibet har svälten
            gjort sitt insteg.
          </note>
          <note>
            Tibet har naturligtvis sina begränsningar när det gäller att
            föda en växande befolkning, därför är svälten nu en del av livet
            i den tibetanska vardagen. När jag var i
          </note>
          <note>
            Lhasa och vi åt ute stod magra och smutsiga små tibetanska barn
            och tiggde om resterna.
          </note>
          <note>
            Förtrycket i Tibet har gått i vågor. Minst 1,2 miljoner människor
            av inalles 6 beräknas ha dött på grund av ockupationen, förtryck,
            svält, våld och direkta massakrer under åren 1951-1979. Kolonialismen
            i alla dess former måste stoppas vare sig de skyldiga är länder
            i eller utanför Europa. Det påpekas också av ett flertal länder,
            bl.a. Malaysia och Irland, i samband med FN:s generalförsamlings
            debatter rörande Tibetfrågan.
          </note>
          <note>
            Tibet är i dag, trots över 40 års kinesisk ockupation, fortfarande
            en självständig stat som blivit utsatt för illegal ockupation.
            Detta har erkänts av ett flertal länder, bl.a. av USA och Australien
            så sent som 1992.
          </note>
          <note>
            Det tibetanska folket är i dag ett mycket bra exempel på ett
            folk med rätt till självbestämmande. Det har en exilregering.
            Det har hela tiden gjort motstånd. Det hade några internationella
            förbindelser före ockupationen, men det förde en isolationistisk
            politik, och det behöver vi ju inte försvara.
          </note>
          <note>
            Dalai Lama har uppmanat Kina att gå med på att en internationellt
            övervakad folkomröstning hålls i
          </note>
          <note>
            Tibet. Det skulle ge tibetanerna möjlighet att i enlighet med
            sina rättigheter uttrycka sina önskemål med hjälp av demokratiska
            medel. Detta har Kina hittills vägrat att gå med på.
          </note>
          <note>
            År 1991 antog FN:s underkommission för förebyggande av diskriminering
            och skydd av minoriteter en resolution om situationen i Tibet.
            Den riktade uppmärksamheten mot de brott mot de mänskliga rättigheterna
            och den fundamentala friheten i Tibet som hotar det tibetanska
            folkets utpräglade kulturella, religiösa och nationella identitet.
            Mänskliga rättigheter existerar knappt för tibetanerna.
          </note>
          <note>
            Här i Sverige anser Miljöpartiet att ett seminarium om Tibetfrågan
            skulle anordnas med en inbjudan till
          </note>
          <note>
            Dalai Lama att delta i eller leda seminariet.
          </note>
          <note>
            Fru talman! Buddismen är långt mer än en religiös tro för tibetanerna.
            Den omsluter hela deras kultur och civilisation och utgör själva
            kärnan i deras existens.
          </note>
          <note>
            Av alla band som förenar tibetanerna som ett folk och en nation
            är religionen utan tvivel det starkaste. Tibets religion och nationella
            identitet är helt enkelt en och samma sak.
          </note>
          <note>
            Kloster, tempel och eremitboningar stod att finna i varje stad
            och by över hela Tibet. År 1959 fanns det totalt 6 259 kloster
            och tempel vilka beboddes av över en halv miljon munkar och nunnor.
            Sedan raserades eller skadades alla utom sju stycken. Förtrycket
            är ofattbart med tvångssteriliseringar, husrannsakningar, fängslanden
            och direkta konfiskationer av tibetanernas egendom, rivningar
            av hus m.m. Tibetfrågan bör återigen komma upp på FN:s bord trots
            Kinas protester.
          </note>
          <note>
            Det är allmänt känt vad som hände Panchen Lama som Dalai Lama
            utsåg. Han kidnappades med sin familj av kineserna som själva
            utsåg en tibetansk efterföljare från en mot överheten lydig tibetansk
            familj. Detta är mycket allvarligt. Det hotar också framtiden
            för sammanhållningen i Tibet.
          </note>
          <note>
            Sedan pågår det en hjärntvätt i Tibet. I tre timmar om dagen
            under flera månader får man en information och upplysning om Kina
            i olika kloster. Efter den skall man skriva under att man bl.a.
            tar avstånd från
          </note>
          <note>
            Dalai Lama. Detta har orsakat en ny flyktvåg av munkar och nunnor
            över bergen ned till Indien. Ibland lyckas de, ibland inte. De
            som inte lyckas hamnar i fängelse som samvetsfångar med allt vad
            det innebär.
          </note>
          <note>
            Jag skall nu övergå till att tala litet om Iran. Amnesty säger
            att dödsstraffen fördubblats i Iran, och det kan vara mycket högre
            siffror än så eftersom många dödsstraff aldrig rapporteras. Ofta
            döms de också utan riktiga rättegångar. Hedayatollah Zendehdel
            och
          </note>
          <note>
            Abolghasem Majd Abkahi är två män som satt fängslade sju år innan
            de dömdes och straffades med döden, huvudsakligen av politiska
            orsaker. Det är alltså mycket långa fängelsestraff innan domen
            kommer.
          </note>
          <note>
            Den kritiska dialogen med Iran har kollapsat. Att ha dialoger
            med en diktaturregim är nog tyvärr dömt att misslyckas. Men det
            är viktigt att pröva alla förhandlingsmetoder. USA bojkottar landet,
            och i Tyskland uppmanar nio CDU-parlamentariker landets ledning
            att likt England och Danmark upphöra med den s.k. kritiska dialogen.
            Den blir utan mening när oppositionella och religiösa minoriteter
            mördas och torteras.
          </note>
          <note>
            Nu är det dags att överväga nya former för att påverka Iran.
            Fem partier har också i reservation 11
          </note>
          <note>
            under mom. 38 uttryckt att om nya politiska påtryckningar förblir
            utan resultat bör någon form av sanktioner övervägas.
          </note>
          <note>
            Reservation 12 behandlar asyl för iranska konvertiter. Där instämmer
            Miljöpartiet till fullo med
          </note>
          <note>
            Ingrid Näslunds inlägg.
          </note>
          <note>
            Europaparlamentet fördömer Irans systematiska brott mot MR i
            Iran och också deras terrorism mot oppositionella och deras familjer
            i exil och noterar att situationen för de mänskliga rättigheterna
            ytterligare har förvärrats de senaste åren. Vi bör här i parlamentet
            fördöma den fortsatta diskrimineringen av kvinnor och deras rättigheter.
            Vi bör också fördöma arresteringar och tortyr av samvetsfångar.
          </note>
          <note>
            Då den iranska regimen inte tycks förstå det språk
          </note>
          <note>
            EU och Sverige talar, får vi tala ett språk som de förstår. Miljöpartiet
            vill att Sverige inte skall inleda större handelsförbindelser
            med den iranska islamiska republiken.
          </note>
          <note>
            I Nigeria har staten och ett multinationellt bolag,
          </note>
          <note>
            Shell, i största samförstånd exploaterat oljetillgångarna i Ogoniland
            med en oerhörd naturförstöring som följd. Detta bör fördömas.
            Där har vi också varit aktiva. Detta är kolonialisering när den
            är som värst med vapen i hand och utarmning av folkets överlevnadsmöjligheter
            av fiske och jord. Ken Saro Wiva fick det alternativa nobelpriset
            The Right Livelihood
          </note>
          <note>
            Award. Jag tror att han fick det mycket för att kanske rädda
            hans liv och hans idéer. Han mördades ju som bekant tillsammans
            med åtta andra.
          </note>
          <note>
            Fängslande, tortyr och dödsstraff förekommer också mycket här.
            Detta gäller ju urbefolkningarnas rättigheter i hela världen.
            På liknande sätt kränks urbefolkningarnas rättigheter. Det är
            250 miljoner människor som tillhör urbefolkningar. Det är stora
            grupper av människor. Den största är kurderna med
          </note>
          <note>
            25 miljoner, och sedan är folken mindre.
          </note>
          <note>
            Kurderna i Turkiet talar Per Lager om, och förföljelserna i Iran
            har jag talat om. De träffar kurderna om möjligt än hårdare än
            den övriga befolkningen. I norra
          </note>
          <note>
            Irak, där kurderna har eget parlament har det länge pågått en
            väpnad kamp mellan de två största partierna
          </note>
          <note>
            PUK och KDP. De hotas från tre håll. Från norr av
          </note>
          <note>
            Turkiet, från söder av Saddam Hussein och från mullornas regim
            i Irak. Här behövs en medling mellan partierna av utomstående
            och en fortsatt närvaro av
          </note>
          <note>
            FN för en fredlig samexistens.
          </note>
          <note type="speaker">
            Anf. 202 GUSTAF VON ESSEN (m):
          </note>
          <note>
            Fru talman! Jag har några kommentarer kring kurdernas situation
            och situationen i Turkiet och Irak. Jag tycker att utskottets
            ställningstaganden och skrivningar är väl balanserade. Man har
            hittat bra formuleringar. Så har man också tränat sig på detta,
            år efter år, under en lång tid. Det här är en fråga som återkommit
            åtminstone så länge som jag har varit här i riksdagen
          </note>
          <note>
            - sedan 1991 - men givetvis även tidigare.
          </note>
          <note>
            Jag tycker också att Bengt Hurtigs inlägg var välbalanserat.
            Jag har inte så mycket att invända mot det.
          </note>
          <note>
            Tvärtom gör jag ungefär samma analys.
          </note>
          <note>
            Västvärlden har ett ambivalent förhållandet till
          </note>
          <note>
            Turkiet. Till en del ses Turkiet som en allierad, och landet
            var också ett värn mot den sovjetiska imperialismen på sin tid.
            Nu är situationen något annorlunda, men fortfarande ses Turkiet
            som en allierad. Demokratin i Turkiet är också väsentligen, och
            jag menar just väsentligen, bättre än styrena i alla de stater
            som finns runt omkring, i arabvärlden och på andra håll -
          </note>
          <note>
            Iran, Irak, Syrien m.m. I Turkiet förs, som Hurtig själv sade,
            en frisk debatt om timade händelser, och den tror jag också gör
            att situationen kan komma att förändras successivt.
          </note>
          <note>
            När det gäller tullunionen var det faktiskt de västorienterade
            krafterna i Turkiet som ville ha in landet i tullunionen - inte
            minst de upplysta vänsterkrafterna. Dessa vädjade om att vi skulle
            låta Turkiet komma in i tullunionen. Det är alltså litet konstigt
            att motsvarande vänsterkrafter här i Sverige ville utestänga Turkiet
            när deras kolleger där närmast önskade att man skulle ta in Turkiet
            i tullunionen.
          </note>
          <note>
            Nu är Turkiet inne, och därmed kan också en dialog hela tiden
            föras med den turkiska regeringen om mänskliga rättigheter, om
            demokrati och om övertramp av olika slag.
          </note>
          <note>
            Just nu är Turkiet inne i en dramatisk period, där det regerande
            islamistiska partiet har kommit i konflikt med militären och det
            nationella säkerhetsrådet.
          </note>
          <note>
            Det är en balansakt som pågår. Samtidigt fattade det turkiska
            parlamentet häromdagen beslut om att förbättra och förändra regelsystemet
            när det gäller häktningstider och liknande, så det tas ändå vissa
            steg i rätt riktning.
          </note>
          <note>
            Det är viktigt att vi i Sverige, liksom givetvis
          </note>
          <note>
            Västeuropa över huvud taget, ställer tydliga krav på
          </note>
          <note>
            Turkiet. Mänskliga rättigheter är ingen relativ fråga utan en
            absolut fråga. Det måste vi vara överens om, och det är vi också.
            Vi måste markera mot övergrepp.
          </note>
          <note>
            Det är ytterst fråga om mänsklig värdighet, en grundbult i varje
            mänsklig samvaro.
          </note>
          <note>
            Men vi kan inte vänta oss och räkna med att allting sker på en
            gång. Otåligheten i den här salen är och har alltid varit stor
            när det gäller de här frågorna, men jag tror att man måste räkna
            med pragmatiska lösningar och framsteg som sker steg för steg.
            Det är den enda metoden. Men vi måste se till att färdriktningen
            är den rätta och riktiga, annars går det inte.
          </note>
          <note>
            Det finns i Sverige, som i väst i övrigt, en bristande förståelse
            för och insikt i Turkiets politiska kultur och dess samhällsstruktur,
            vilken har byggts upp under från oss i väst skilda historiska
            och religiösa betingelser. Vi måste visa respekt för det. Vi måste
            förstå att de har en annan historia och en annan bakgrund. Men
            vi måste också stödja de västorienterade krafterna - de som vill
            ha mänskliga rättigheter, de som vill modernisera landet.
          </note>
          <note>
            PKK är en utmaning mot det turkiska samhället.
          </note>
          <note>
            Jag vet också hur det var innan - jag har följt med det och läst
            om det - så jag kan konstatera att Hurtigs inlägg därvidlag var
            riktigt. Men ändå: PKK är en marxist-leninistisk organisation
            som med våld vill upprätta en separat stat i Turkiet, och Turkiet
            har legitim rätt att försvara sig mot detta.
          </note>
          <note>
            Jag tycker att det är tragiskt att Turkiet inte steg för steg,
            tillsammans med demokratiska krafter bland kurderna, löser upp
            konflikten och tillgodoser kurdernas vilja till regionalt självstyre
            och kulturella rättigheter. Det är i en dialog med de demokratiska
            krafterna som man kan åstadkomma någonting - inte genom att försöka
            bomba ihjäl PKK.
          </note>
          <note>
            Vi hade i dag, både fru talmannen och jag, besök i olika sammanhang
            av en representant för den kurdiska stiftelse som nu är erkänd
            av Turkiet och som skall premiera just insatser för mänskliga
            rättigheter samt insatser för barn, kvinnor och andra. Det är
            en sådan sak som vi skall stödja, liksom vi stöder andra MR-
          </note>
          <note>
            organisationer i Turkiet.
          </note>
          <note>
            Fru talman! Kurdfrågan är geopolitiskt mycket komplicerad. Vad
            som sker i norra Irak har bäring på helheten. I Irak råder ju,
            som har sagts här, en komplicerad situation med ett inbördeskrig,
            även om det just nu är stilla, mellan de två partierna. Jag tycker
            att det ligger i Turkiets intresse att NGO:er får verka i området
            och komma in där. Jag ser deras insatser som flyktingförebyggande
            insatser. Om alla dessa lämnar området släcks hoppet för många.
            Flyktingströmmar kan uppstå, och det blir då Turkiet som främst
            får ta stöten. Jag tycker det är minst sagt oförståeligt att
          </note>
          <note>
            Turkiet inte låter NGO:er passera gränsen till Irak och verka
            där inne. Det är kontraproduktivt för Turkiets intressen.
          </note>
          <note>
            Slutligen finns det trots allt anledning att från svensk sida
            noga följa de ansträngningar som görs för att medla i den interna
            konflikten mellan de kurdiska partierna och, om förutsättningar
            föreligger, aktivt bidra till att en förtroendeskapande process
            kan komma i gång som gör att det dagliga livet för de 3,5
          </note>
          <note>
            miljoner kurderna i Irak blir rimligt och uthärdligt.
          </note>
          <note type="speaker">
            Anf. 203 BENGT HURTIG (v) replik:
          </note>
          <note>
            Fru talman! Gustaf von Essen nämnde att vänstern i Turkiet vädjade
            om att vi skulle låta Turkiet gå med i tullunionen. Det är riktigt
            att en stor del av vänstern i
          </note>
          <note>
            Turkiet gjorde det. När jag satt i Europaparlamentet hade vi
            flitiga kontakter med vänstern i Turkiet, och det fanns också
            de som delade vår synpunkt att man ännu en tid skulle försöka
            använda det här som en press på Turkiet. Det var också vänstern
            i Europaparlamentet som hade ansvaret för den rapport som låg
            till grund för det första beslutet, dvs. att säga nej till unionen.
            Det skedde, kan man säga, också i samråd med vissa vänsterkrafter
            i Turkiet.
          </note>
          <note>
            Sedan fanns det andra vänsterkrafter som sade att det här över
            huvud taget inte skulle kopplas ihop.
          </note>
          <note>
            Man menade att mänskliga rättigheter skall införas och bli verklighet
            i Turkiet på grund av det turkiska folkets behov, inte på grund
            av behovet av en tullunion. Det fanns alltså många olika åsikter
            i det här spektrumet.
          </note>
          <note type="speaker">
            Anf. 204 GUSTAF VON ESSEN (m) replik:
          </note>
          <note>
            Fru talman! Jag är väl medveten om detta. Jag tycker nog att
            det är synd att Hurtig, som många gånger är en väldigt klok person,
            inte inser att en tullunion ändå innebär en viss hållhake på Turkiet
            på sikt. Det blir en dialog som pågår hela tiden, år efter år,
            där man varje år kan träffas och gå igenom situationen med utgångspunkt
            i de avtal man har. Men det kan tänkas att Hurtig inte är så intresserad
            av att Turkiet kommer in i det systemet. Han tycks ju inte vara
            intresserad av att Sverige heller är med där, så det kan kanske
            vara parallellt.
          </note>
          <note type="speaker">
            Anf. 205 BENGT HURTIG (v) replik:
          </note>
          <note>
            Fru talman! Vi hade nog föredragit att man väntat några år och
            nöjt sig med EES-avtalet. Den uppfattningen delar vi nog numera
            med en majoritet av svenska folket, att döma av de erfarenheter
            vi har.
          </note>
          <note>
            Sedan anser vi också att varje land självt bestämmer över sin
            suveränitet och sitt oberoende och självt fattar beslut om vilka
            organisationer det vill tillhöra.
          </note>
          <note>
            Vi har uppfattat att Turkiet vill tillhöra den här unionen, och
            då bör man också naturligtvis ha rätt att, när omständigheterna
            är lämpliga och demokrati och mänskliga rättigheter respekteras,
            få komma i gång med förhandlingar om de framtida relationerna
            med
          </note>
          <note>
            Europeiska unionen.
          </note>
          <note type="speaker">
            Anf. 206 GUSTAF VON ESSEN (m) replik:
          </note>
          <note>
            Fru talman! Jag vill bara tillföra att EU ju har fördelen av
            att vara en stormakt på det här området. Med hjälp av alla dessa
            Europaavtal och andra avtal, exempelvis tullunioner, har man möjlighet
            att varje år föra en dialog om utvecklingen av demokrati och mänskliga
            rättigheter. Det är faktiskt EU:s stora styrka, och EU är mycket
            angeläget om att ha den här möjligheten. Då kan man, tycker jag,
            koppla insatser på biståndets och handelns område till utvecklingen
            av demokrati och mänskliga rättigheter i en rad olika länder runt
            Medelhavet och på andra håll.
          </note>
          <note>
            Särskilt tror jag att Turkiet är mycket lyhört för de olika ståndpunkter
            och den kritik som kommer härifrån. Det finns många starka, västorienterade
            krafter som man skall stödja. Mobbar man ut Turkiet, säger nej
            till det, säger att det inte sköter sig utan bara gnäller, klagar
            och hackar tror jag att det kan bli litet kontraproduktivt. Det
            kanske sluter sig inne eller vänder sig mer österut för att finna
            sin marknad där.
          </note>
          <note>
            Jag menar att vi på alla sätt skall försöka ha Turkiet med oss
            och vandra hand i hand nedför den här knaggliga vägen, som vi
            nu försöker göra.
          </note>
          <note type="speaker">
            Anf. 207 RAGNHILD POHANKA (mp) replik:
          </note>
          <note>
            Fru talman! Det är väl inte Turkiet jag främst vill gå hand i
            hand med genom livet, om man inte ändrar sig. Jag menar att vi
            skulle ha krävt någonting. De ville gärna in i tullunionen, och
            vi kunde ha krävt en hel del saker, men vi gjorde inte det. Det
            tycker jag var fel.
          </note>
          <note>
            Förlåt mig, fru talman, men accepterade Gustaf von Essen att
            den turkiska staten har sin legitima rätt till det förtryck och
            mördande av kurderna som utövas i östra Turkiet?
          </note>
          <note type="speaker">
            Anf. 208 GUSTAF VON ESSEN (m) replik:
          </note>
          <note>
            Fru talman! Jag började med att säga att jag tycker att utskottets
            text i hela det avsnitt som berör Turkiet,
          </note>
          <note>
            Irak och Syrien var välskriven och klargörande, även på den punkt
            som Ragnhild Pohanka efterlyser. Därför brydde jag mig inte om
            att på min korta tid ta upp alla de saker som jag kanske skulle
            ha velat ta upp.
          </note>
          <note>
            Jag tycker givetvis inte på något sätt att det är försvarbart.
            Jag tror att Ragnhild Pohanka och jag på det här området, liksom
            kanske på en del andra områden, har gemensamma ståndpunkter.
          </note>
          <note type="speaker">
            Anf. 209 RAGNHILD POHANKA (mp) replik:
          </note>
          <note>
            Fru talman! Jag blev litet lugnad av Gustaf von
          </note>
          <note>
            Essens uttalande. Men jag är litet tveksam ändå.
          </note>
          <note type="speaker">
            Anf. 210 GUSTAF VON ESSEN (m) replik:
          </note>
          <note>
            Fru talman! Jag får ha ett personligt samtal med
          </note>
          <note>
            Ragnhild Pohanka om detta. Det har jag haft många gånger förut,
            och det har inte varit så stora kontroverser vid sådana samtal.
          </note>
          <note type="speaker">
            Anf. 211 PER LAGER (mp):
          </note>
          <note>
            Fru talman! Problemen i Turkiet när det gäller mänskliga rättigheter
            är akuta. Efter en resa tillsammans med andra riksdagsledamöter
            till Ankara och
          </note>
          <note>
            Istanbul med den svenska stödkommittén för mänskliga rättigheter
            i Turkiet i januari blev jag förvissad om att vägen är lång till
            målet, rättigheter för var och en, åtminstone till det vi innefattar
            i begreppet mänskliga rättigheter. Det verifierades vid våra möten
            med turkiska MR-organisationer, med läkarna, journalisterna, advokaterna
            och fackföreningsledarna, alla med stort engagemang, flera med
            stora personliga uppoffringar i kampen för de mänskliga rättigheterna.
          </note>
          <note>
            Det viktiga är att vi inte vänder Turkiet ryggen.
          </note>
          <note>
            Det är visst och sant. Men lika viktigt är att vi inte tummar
            på kraven när det gäller respekt för människans grundläggande
            rättigheter. Jag och även andra i den här kammaren har tidigare,
            bl.a. i en interpellationsdebatt med utrikesministern, begärt
            ett ännu mer aktivt svenskt-nordiskt engagemang i den kurdiska
            frågan, t.ex. som ett fredsmäklarinitiativ från de nordiska regeringarna.
            Men jag ser också möjligheten, enligt det särskilda yttrandet
            nr 5 av Vänstern och
          </note>
          <note>
            Miljöpartiet, att man inom OSSE föreslår en permanent kommitté
            för att lösa den väpnade konflikten.
          </note>
          <note>
            Exemplen på brott mot de mänskliga rättigheterna i Turkiet är
            otaliga, och nästan uteslutande har det handlat om minoriteter.
            Framför allt gäller det den kurdiska befolkningsgruppen, som drivs
            på flykten, nekas sitt språk, sin kultur och varje form av självständighet.
            I de nio provinser i sydöstra Turkiet som fortfarande har undantagslagar
            beskrivs situationen av många som ett regelrätt inbördeskrig.
            Värst utsatt, som vid alla väpnade konflikter, är civilbefolkningen.
          </note>
          <note>
            Framför allt gäller det barnen. Jag vill här ge ett erkännande
            åt utrikesministern, som vid mötet med
          </note>
          <note>
            FN:s kommission för de mänskliga rättigheterna i
          </note>
          <note>
            Genève häromdagen bl.a. gjorde kritiska uttalanden om Turkiet.
          </note>
          <note>
            Det finns också ljusglimtar i mörkret, även om skenet ibland
            kan bedra, och det finns skäl att vara på sin vakt. Jag fick i
            dag, liksom säkert flera andra, ett brev från den turkiska ambassaden.
            Från officiellt turkiskt håll gäller, enligt brevet, att målsättningen
            till årets slut är att MR-frågan skall vara överflödig på dagordningen
            och i relationen till EU. Den 6 mars antog den turkiska nationalförsamlingen
            ett nytt lagförslag som inkluderar något som kan likna en reform
            på området mänskliga rättigheter. Vice premiärministern, tillika
            utrikesminister, Tansu Çiller har sedan i höstas talat om förbättringar
            vad gäller häktningstider, möjligheter till advokat, inskränkningar
            i säkerhetsdomstolarnas kompetens m.m. Nu meddelar hon omvärlden
            att hon har hållit vad hon lovat. Om lagen, som såvitt jag förstår
            trädde i kraft den 12 mars, verkligen ger de enskilda och utsatta
            en rättvis och human behandling eller om det bara handlar om kosmetika
            lär vi snart bli varse.
          </note>
          <note>
            Under bildande är också en officiell koordinationskommitté för
            mänskliga rättigheter, som skall ha till uppgift att bl.a. genast
            ta itu med frågor som tortyr, försvunna människor, reformering
            och modernisering av polisen, m.m. Om detta kommer att ge verkliga
            och positiva resultat eller om också detta är ett försök att maskera
            verkligheten kommer inte att kunna undanhållas omvärlden. Till
            nästa möte med denna kommitté på högsta nivå kommer ordförandena
            i organisationerna för mänskliga rättigheter och Stiftelsen för
            mänskliga rättigheter i Turkiet att bjudas in med tanke på att
            just dessa organisationer har anklagat myndigheterna för brott
            mot mänskliga rättigheter.
          </note>
          <note>
            Jag ser fram emot rapporten från det mötet.
          </note>
          <note>
            Fru talman! Antingen är detta som sagt en början till något positivt
            i allt elände eller också är det bara ännu en tom gest för att
            försöka blidka EU och öka integrationsmöjligheterna.
          </note>
          <note>
            En annan allvarlig bild av Turkiet i dag är ett land i utförsbacke,
            både vad gäller demokrati och ekonomi, utan bromsar och med en
            maktlös förare. Huvuddelen av 1997 års budget går till militären
            och till att betala skulder.
          </note>
          <note>
            Ett fortsatt starkare engagemang från vår regering, från oss
            riksdagsledamöter, från frivilligorganisationer, andra nationer,
            EU, Europarådet och FN tror jag är mycket betydelsefullt för en
            positiv utveckling vad gäller mänskliga rättigheter och den kurdiska
            frågans lösning i Turkiet.
          </note>
          <note>
            Min motion U604 tillgodoses i huvudsak genom betänkandetexten.
            Därför finns ingen miljöpartireservation med anledning av just
            den.
          </note>
          <note>
            Tack för ordet!
          </note>
          <note type="speaker">
            Anf. 212 INGRID NÄSLUND (kd) replik:
          </note>
          <note>
            Fru talman! Jag vill bara göra ett litet påpekande.
          </note>
          <note>
            Mycket av det som Per Lager har sagt om att den kurdiska frågan
            måste få en lösning håller jag naturligtvis med om. Men jag vill
            påpeka att genom den turkiska regeringens sätt att handskas med
            minoriteter är det inte bara kurderna som har råkat illa ut. I
            sydöstra Turkiet har assyrierna/syrianerna, vilket vi också har
            behandlat i betänkandet, råkat mycket illa ut. Den befolkningen
            bestod år 1960 av ungefär 70 000 människor. Nu är det en liten
            spillra kvar på kanske drygt
          </note>
          <note>
            2 000 människor. Man kan alltså tala om en etnisk rensning från
            det här området.
          </note>
          <note>
            Tyvärr har den gruppen också blivit klämd mellan turkar och kurder,
            därför att den har vägrat att delta på den ena eller den andra
            partens sida. Många av dem som sett sig tvingade att fly lever
            i vårt land, ca
          </note>
          <note>
            40 000 människor.
          </note>
          <note type="speaker">
            Anf. 213 PER LAGER (mp) replik:
          </note>
          <note>
            Fru talman! Jag nämnde att det gällde minoriteter, i huvudsak
            den kurdiska befolkningen, Ingrid Näslund. Jag känner mycket väl
            till assyriernas/syrianernas situation, framför allt att de varken
            betecknas som det ena eller det andra. De är ingenting i Turkiet.
            Det är en mycket liten grupp på ca 10 000
          </note>
          <note>
            människor. I förhållande till kurderna som är 13-15
          </note>
          <note>
            miljoner är det en liten grupp. Icke desto mindre är den lika
            utsatt.
          </note>
          <note type="speaker">
            Anf. 214 INGRID NÄSLUND (kd) replik:
          </note>
          <note>
            Fru talman! Jag vill bara tillägga att jag, just för att det
            är en liten grupp, anser att det är ännu mer angeläget att vi
            försvarar dessa människors rättigheter eftersom de är ännu mer
            försvarslösa. Naturligtvis blir det fler enskilda kurder som råkar
            illa ut, men för varje enskild människa vars rättigheter förtrycks
            är katastrofen lika stor.
          </note>
          <note type="speaker">
            Anf. 215 EVA GOËS (mp):
          </note>
          <note>
            Fru talman! Det är inte de onda människornas ondska utan de goda
            människornas passivitet som skrämmer mig, sade Martin Luther King.
            Jag tänker faktiskt ta upp frågor som inte varit uppe till debatt
            i dag. Jag hade tänkt ställa en hel massa frågor till socialdemokraterna
            i regeringspartiet, men jag vet inte vem jag skall ställa dem
            till här, för jag hittar inga som kan företräda partiet i de här
            frågorna.
          </note>
          <note>
            Jag vill börja med Alexander Nikitin, som är f.d.
          </note>
          <note>
            marinofficer och som jag kämpade för hela förra året, som den
            6 februari blev tagen i sitt hem och beskylld för att vara landsförrädare.
            Han hade givit ut en rapport som hette Norra flottan - potentiell
            risk för radioaktiv nedsmutsning i regionen. Den gällde alltså
          </note>
          <note>
            Kolahalvön. På de frågor jag ställde under året svarade utrikesministern
            till en början att detta var en inre angelägenhet och att vi inte
            skulle lägga oss i det hela.
          </note>
          <note>
            När jag pressade på ännu mera och Amnesty hade lagt sig i det
            hela började man tycka att detta var en yttrandefrihetsfråga.
          </note>
          <note>
            Man kan fråga sig: Hur är läget i dag? Alexander
          </note>
          <note>
            Nikitin blev släppt den 15 december, och det står i betänkandet
            att man i utskottet tror att man i Ryssland skall leva upp till
            sina åtaganden och att ryssarna skall följa europeiska MR-konventioner
            och andra MR-
          </note>
          <note>
            instrument som Ryssland tillträtt, därför att Jeltsin i mars
            har lovat att man skulle följa sina utfästelser.
          </note>
          <note>
            Men jag kan tala om att Alexander Nikitin inte får lämna sitt
            land utan har fått skriva på en skriftlig förbindelse att stanna
            inom landet. Bellona, som är den miljörörelse av samma typ som
            Greenpeace som har agerat uppe på norra halvön, har inte en chans
            att komma tillbaka. Här råder alltså ingen yttrandefrihet, och
            det är ett hot mot mänskliga rättigheter eftersom det är ett globalt
            hot som man har att göra med.
          </note>
          <note>
            Jag har ju tidigare ganska mycket tagit upp frågor om Östtimor
            och Kosova. Jag rekommenderar er att antingen gå med i Östtimorkommittén
            eller läsa en tidning som heter Merdeka &amp; Östtimorinformation,
            som innehåller nyheter från Östtimor, Västpapua och
          </note>
          <note>
            Indonesien. Jag vet att man har yrkat bifall till reservationerna
            9 och 10 om ständig närvaro i Östtimor och om att man inte skall
            ge u-krediter till Indonesien.
          </note>
          <note>
            Historien bakom kan väl nästan alla här nu, men man får ju komma
            ihåg att det inte bara är Östtimor som demokrati nu inte råder
            i, utan hela Indonesien.
          </note>
          <note>
            Den 27 juli hade man tränat upp arbetslösa ungdomar som fick
            bra betalt för att ta sig in på PDI:s, dvs. det demokratiska partiets,
            högkvarter. De lyckades inte ta sig in trots att de hade järnstänger
            och spetsade bambukäppar, utan till slut var soldaterna i elitförbanden
            själva tvungna att ta sig in på högkvarteret. Man dödade fem personer,
            149 blev skadade och 23 saknas än i dag. Det här är ingenting
            som är koncentrerat till bara Östtimor, utan det är övergrepp
            som sker i Indonesien. Muchtar Pakpahan, som är en oberoende fackföreningskämpe,
            sitter i fängelse, och man har försökt hitta en massa anklagelser
            mot honom. Nu säger man att han står inför rätta för s.k.
          </note>
          <note>
            subversiv verksamhet, vad nu det är för någonting.
          </note>
          <note>
            De kanoner vi har skickat talar Dag Törnblom på
          </note>
          <note>
            Försvarsindustriföreningen om skall användas mot sjörövare i
            Indonesiens sjöterritorium. Tro't den som vill! Det finns ju de
            som flyr från Östtimor och Indonesien, och de känner nog till
            vad de här kanonerna används till. De sätts på båtar, nämligen.
          </note>
          <note>
            Det fördes en förtalskampanj från Suharto innan fredspriset delades
            ut till José Ramos Horta och Carlos Felipe de Ximenes Belo 1995,
            i vilken man sade att det andra partiet, UDP, inte gillar att
            man ger fredspriset till den här organisationen. Men det är faktiskt
            så att de två falangerna, UDP och Fretilin, gick ihop i en paraplyorganisation
            redan 1986, och de står bakom fredspriset. Jag menar att det är
            hög tid att man får den ständiga närvaron på Östtimor. Man har
            bett oss att agera nu i år efter att detta fredspris delades ut.
          </note>
          <note>
            Jag skulle också vilja ta upp Burma. Man har inte talat så mycket
            om Burma, och det finns ingen reservation här. Men EU-parlamentet
            har krävt att unionen skall upphäva de tullförmåner som Burma
            har med
          </note>
          <note>
            EU-länderna. Några länder som tydligen inte vill upphäva dessa
            förmåner är Storbritannien, Frankrike och Tyskland, för de tycker
            att det är viktigare med handelsförbindelser. Men alla som sitter
            här vet att det i Burma absolut inte finns någon demokrati. Aung
          </note>
          <note>
            San Suu Kyi sitter så att säga i kommunarrest. Tidigare satt
            hon i arrest i sex år, och nu får hon inte lämna det område där
            hon bor. Man får inte heller komma dit och demonstrera där utanför,
            och hon får inte hålla tal. Då frågar man sig: Kommer vår utrikesminister
            att agera nu i EU den 24 mars i den här frågan?
          </note>
          <note>
            Kashmir skulle väl ha kommit upp här i dag om
          </note>
          <note>
            Ingbritt Irhammar hade varit här, men ingen har nämnt detta område
            heller, och där råder det också oroligheter. Ett TT-telegram säger
            att turister varnas för Kashmir.
          </note>
          <note>
            Det finns så många områden som man i det här betänkandet bara
            har lagt undan. Man säger att man skall agera, men man säger inte
            hur man skall agera, och det var det jag hade velat ha reda på
            här. Man skickar inte några observatörer och man har inga MR-
          </note>
          <note>
            kommissarier närvarande, men man skall ändå agera.
          </note>
          <note>
            Jag hade velat få svar på hur!
          </note>
          <note>
            Vad gäller Kosova säger den tyske utrikesministern Kinckel i
            en intervju i Die Welt att Kosova lätt kan explodera i ett Bosnienliknande
            krig om inte det internationella samfundet gör koncentrerade ansatser
            att stoppa en ny tragedi på Illyriska halvön. Han skall också
            ha sagt att det är i Kosova som upplösningen av före detta Jugoslavien
            började 1981, att det sedan dess har rått frontalkrock mellan
            den serbiska repressionen och albanernas vilja att trygga sin
            nationella identitet och att utvecklingen i Kosova har en direkt
            påverkan på Tyskland.
          </note>
          <note>
            Men tycks inte Sverige påverkas av den här situationen? Är vi
            för långt ifrån Kosova? Det är vi ju egentligen inte. Vi har kosovaalbaner
            här i vårt land och är beredda att skicka tillbaka dem. Det här
            har jag också tagit upp i debatter. Jag hade velat fråga Tone
          </note>
          <note>
            Tingsgård om vi skall fortsätta med detta med tanke på det läge
            som råder.
          </note>
          <note>
            Senast i mars var det en grupp ledamöter i det europeiska parlamentet
            som ville ha en resolution om
          </note>
          <note>
            Kosova och ta till konkreta initiativ för att öppna en dialog
            mellan Belgrad och Prishtina. Resolutionsfördraget på nio punkter
            säger bl.a. att det europeiska parlamentet fördömer de kontinuerliga
            serbiska förföljelserna i Kosova och uppmanar de serbiska myndigheterna
            att frige alla politiska fångar. Motionen kräver att EU och FN
            får öppna sina kontor i Kosova för att öka den internationella
            närvaron i regionen. Är detta någonting som regeringspartiet kommer
            att driva? Jag bara frågar.
          </note>
          <note>
            Jag har stått här och varnat för att det kan bli ett blodbad
            i Kosova lika väl som det har blivit på andra håll i världen.
            Gör man ingenting utan bara säger att vi skall avvakta kommer
            det att bli en mycket olycklig lösning eller ett mycket olyckligt
            fall i Kosova.
          </note>
          <note>
            Jag skall väl säga något positivt i alla fall. Generalsekreteraren
            har utsett en emissarie som heter Marker och är från Pakistan,
            och han skall få komma till
          </note>
          <note>
            Indonesien och besöka Östtimor för att se hurdant läget är. Men
            det är inte tillräckligt. Han kommer att få komma in, titta och
            sedan återvända. Jag menar att det behövs en ständig närvaro på
            Östtimor för att man skall kunna se med egna ögon vad som döljer
            sig under ytan och komma till rätta med det. Det gäller också
            många andra länder i världen, men nu har jag tagit upp några fall.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            16 § Vissa socialförsäkringsfrågor
          </note>
          <note>
            Föredrogs
          </note>
          <note>
            Socialförsäkringsutskottets betänkande 1996/97:SfU8
          </note>
          <note>
            Vissa socialförsäkringsfrågor (prop. 1996/97:69)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 20 mars.)
          </note>
          <note>
            17 § Ändring i sjuklönelagen m.m.
          </note>
          <note>
            Föredrogs
          </note>
          <note>
            Socialförsäkringsutskottets betänkande 1996/97:SfU9
          </note>
          <note>
            Ändring i sjuklönelagen m.m. (prop. 1996/97:73)
          </note>
          <note type="speaker">
            Anf. 216 GULLAN LINDBLAD (m):
          </note>
          <note>
            Fru talman! Det betänkande som vi nu skall diskutera handlar
            dels om en ändring i sjuklönelagen så att gällande avtal om tillägg
            till sjuklön inte skall gälla under den förlängda delen av sjuklönen,
            dvs. dag 15-
          </note>
          <note>
            28, dels om en utökning av lokal försöksverksamhet med finansiell
            samordning mellan socialförsäkring, hälso- och sjukvård och socialtjänst.
          </note>
          <note>
            Vi moderater har i en motion framfört att vi anser att den fria
            gruppsjukförsäkringen, AGS, som handlar om ca 10 % utöver sjuklönen
            inte skall utgå under den tid som sjuklön utgår.
          </note>
          <note>
            Vi anser, till skillnad från regeringen och utskottsmajoriteten,
            att det inte finns någon anledning att ändra lagen, eftersom parterna
            i kollektivavtal kommit överens om när den fria gruppsjukförsäkringen
            skall betalas ut, nämligen när sjuklönen upphör.
          </note>
          <note>
            Vill den ena parten omförhandla avtalet bör det, enligt vår uppfattning,
            ske inom ramen för sedvanliga förhandlingar och inte genom lagstiftning.
          </note>
          <note>
            Vi vet att det pågår en tvist mellan arbetsmarknadens parter
            i denna fråga. Ärendet har förts till gemensam skiljenämnd. Vi
            moderater finner det anmärkningsvärt att regeringen och utskottsmajoriteten
            tar ställning för den ena av två parter i en arbetstvist, som
            nu sker. Man kör helt enkelt över avtal genom att stifta lag.
          </note>
          <note>
            Under utskottsbehandlingen av ärendet uppvaktades utskottet av
            representanter för den samlade fackliga rörelsen, vilket var ganska
            anmärkningsvärt under en pågående arbetstvist. Ännu mer anmärkningsvärt
            var det att utskottsmajoriteten ordagrant antog det förslag till
            skrivning som fackorganisationerna överlämnade. Man blir lätt
            skrämd över det beställningsarbete som vi befarade i vår motion
            och som vi nu har kunnat bli vittnen till.
          </note>
          <note>
            Fru talman! I ett särskilt yttrande tillsammans med
          </note>
          <note>
            Folkpartiet och Kristdemokraterna har vi återigen sagt att det
            var en helt felaktig åtgärd att besluta om den förlängda sjuklöneperioden.
            Om vi hade kunnat skulle vi ha yrkat bifall till ett avskaffande
            av denna lag, men det har inte låtit sig göras i samband med den
            nu aktuella propositionen. Inte heller har förslaget till det
            utskottsinitiativ som togs av Folkpartiet fått någon majoritet,
            vilket är att djupt beklaga.
          </note>
          <note>
            Nu har näringsministern visserligen i en interpellationsdebatt
            den 30 januari lovat att systemet skall ses över och att han är
            medveten om att "det finns brister i förslaget", men ett ändringsförslag
            måste komma snart. Det kommer ideliga rapporter om att företag
            inte vågar anställa på grund av sjuklönen -
          </note>
          <note>
            och detta i en tid när regeringen säger sig värna särskilt om
            småföretagen.
          </note>
          <note>
            SAF och LO är visserligen ofta oeniga, men i ett brev till regeringen
            i början av året har de krävt: Upphäv beslutet! De har också nyligen
            tillsammans uppvaktat statsrådet Klingvall i frågan.
          </note>
          <note>
            Kanske kan vi av Ronny Olander få något besked om vad som händer
            i ärendet? Det skulle vara mycket intressant för landets alla
            småföretagare att få reda på.
          </note>
          <note>
            De klarar i dag helt enkelt inte av att betala lön två gånger,
            vilket kan bli fallet om en nyligen anställd insjuknar.
          </note>
          <note>
            Till sist vill jag säga några ord om det särskilda yttrande där
            vi tillsammans med Folkpartiet, Miljöpartiet, Kristdemokraterna
            och Centern åter påtalar det uttalade behovet av en ökad samverkan
            och finansiell samordning mellan försäkringskassa, socialtjänst,
            hälso- och sjukvård och gärna även arbetsförmedling.
          </note>
          <note>
            "Försök sparade 154 miljoner i sjukförsäkringen", stod det i
            ett pressmeddelande från Socialstyrelsen den 3 mars. Där berättade
            man att finansiellt samarbete - FINSAM, som vi brukar säga i dagligt
            tal -
          </note>
          <note>
            mellan sjukvården och försäkringskassor i tolv kommuner har gett
            detta positiva resultat. Och detta är enbart en ekonomisk redovisning!
            Hur mycket betyder det inte för den enskilda sjuka människan att
            känna att olika myndigheter drar åt samma håll för hennes rehabilitering!
            Vi vill se mer av sådana försök.
          </note>
          <note>
            Nu ger regeringen klarsignal för tio ytterligare försök mellan
            socialförsäkring, hälso- och sjukvård och socialtjänst. Jag vill
            gärna säga att utskottsskrivningen är ett steg i rätt riktning
            och ganska positiv. Men några av oss är litet otåliga, och vi
            är oroliga för de människor som är i "gråzonen", dvs. de som inte
            är tillräckligt sjuka för att få sjukpenning eller pension men
            inte heller är tillräckligt friska för att kunna ta ett arbete
            eller helt enkelt inte kan få ett arbete i dagens arbetsmarknadssituation.
          </note>
          <note>
            Vi anser att verksamheterna gärna kunde ha blivit fler än tio.
            Man kunde ha tagit vara på alla de idéer som finns och initiativ
            som tas. Vi är otåliga, som sagt var. Vi anser att en sådan här
            verksamhet bör bli permanent och att regeringen snarast bör förelägga
            riksdagen ett principbeslut i frågan.
          </note>
          <note>
            Fru talman! Därmed ber jag att få yrka bifall till den moderata
            reservationen i ärendet.
          </note>
          <note type="speaker">
            Anf. 217 RONNY OLANDER (s):
          </note>
          <note>
            Fru talman! Socialförsäkringsutskottets betänkande 1996/97:SfU9
            handlar om ändringar i sjuklönelagen samt att riksdagen skall
            godkänna en utökning av lokala försöksverksamheter med finansiell
            samordning mellan socialförsäkringen, hälso- och sjukvård och
            socialtjänst.
          </note>
          <note>
            Jag yrkar bifall till hemställan i socialförsäkringsutskottets
            betänkande SfU9 samt avstyrker bifall till motionerna och reservationerna.
          </note>
          <note>
            Först avser jag att kommentera förslaget om sjuklönen och den
            tillämpning som den fått på arbetsmarknaden, och därefter kommer
            jag att ta upp
          </note>
          <note>
            SOCSAM-projekten.
          </note>
          <note>
            Fru talman! När riksdagen diskuterade och beslöt att förlänga
            arbetsgivaransvaret angående den förlängda sjuklöneperioden att
            även omfatta dag 15-28
          </note>
          <note>
            var det varken regeringens eller utskottets mening att det skulle
            få som konsekvens att arbetsgivarna skulle uppfatta och tolka
            lagförslaget så att det minskar de anställdas sjukersättningar
            enligt kollektivavtal.
          </note>
          <note>
            Vid riksdagsbehandlingen av regeringens förslag om förlängningen
            av sjuklöneperioden framhöll socialförsäkringsutskottet att det
            förhållandet att sjuklöneperioden förlängs inte hindrar tillämpningen
            av nu gällande avtal om kompletterande sjukersättningar för samma
            tid. Detta framgår av betänkande
          </note>
          <note>
            1996/97:SfU4 och riksdagsskrivelse 1996/97:22.
          </note>
          <note>
            Socialförsäkringsutskottet konstaterar i sitt betänkande SfU9
            att avsikten med förlängningen av sjuklöneperioden till 28 dagar
            inte var att minska den ytterligare ersättning, utöver ersättningsnivån
            om 75 %
          </note>
          <note>
            enligt AFL, som i förekommande fall utgår enligt kollektivavtal
            mellan arbetsmarknadens parter.
          </note>
          <note>
            Den praktiska tillämpningen på arbetsmarknaden har fått som konsekvens
            att arbetsgivare ej utbetalt
          </note>
          <note>
            AGS-ersättningen eller därmed jämförbar ersättning.
          </note>
          <note>
            Jag vill poängtera att detta förslag som nu föreläggs riksdagen
            för beslut inte skall uppfattas som om att det tas ställning för
            den ena parten på arbetsmarknaden framför den andra.
          </note>
          <note>
            Det handlar om ett förtydligande, och det är bara att beklaga
            att det fanns ett utrymme för annan tolkning än vad som avsågs
            med lagförslaget med ikraftträdande den 1 januari 1997. Detta
            tillrättaläggs nu med dagens behandling. Ändringen föreslås träda
            i kraft den 1 maj 1997.
          </note>
          <note>
            Jag tycker att det är trist att Moderaterna försöker göra frågan
            till något annat än vad den är. Därmed har jag också kommenterat
            Moderaternas reservation och andra partiers särskilda yttranden.
          </note>
          <note>
            Folkpartiets krav om ett utskottsinitiativ förvånar mig något.
            Jag tolkar det faktiskt så, att det handlar om att ta några politiska
            poäng med tanke på debatten i höstas.
          </note>
          <note>
            Vi socialdemokrater tycker att det är viktigt att vi har fasta,
            långsiktiga spelregler på arbetsmarknaden.
          </note>
          <note>
            Därför kan vi inte ändra reglerna från den ena dagen till den
            andra. Hur skall arbetsgivarna kunna få en möjlighet att planera
            sin produktionsapparat och även ta sitt ansvar ur arbetsmiljö-
            och rehabiliteringssynpunkt om vi inte har fasta regler? Det är
            lindrigt sagt ett haltande resonemang.
          </note>
          <note>
            Ett av många skäl för den förlängda arbetsgivarperioden var att
            den skulle ge en besparing på 1,1
          </note>
          <note>
            miljarder kronor till statskassan. Detta berörs inte i de särskilda
            yttrandena. Varför? Denna fråga måste varje ansvarskännande politiker
            ställa sig. Var skall dessa pengar då sparas in?
          </note>
          <note>
            I denna debatt finns det anledning att påminna sig att sjuktalet
            har sjunkit och fortfarande sjunker. Sedan
          </note>
          <note>
            1992 har sjuktalet sjunkit mycket kraftigare än vad som kalkylerades
            i början av 90-talet. Arbetsgivarkollektivet torde ha tillgodogjort
            sig en minskning av sjuklönekostnaden i storleksordningen 3 miljarder
            kronor mer än vad som förutsågs vid införandet av sjuklöneperioden
            1992.
          </note>
          <note>
            Vi socialdemokrater vill i dagens debatt också påminna om två
            förhållanden som vi alla har ett ansvar för att lyfta fram.
          </note>
          <note>
            För det första: För en anställd som på grund av sjukdom antas
            komma att vara borta från arbetet i särskilt stor omfattning kan
            försäkringskassan i dag besluta om s.k. särskilt högriskskydd.
            I dag finns det
          </note>
          <note>
            6 940 personer som omfattas av detta enligt beslut av försäkringskassorna.
            Kassans bifall av en ansökan innebär dels att den anställde har
            rätt till sjuklön efter en kompensationsnivå på 75 % för den första
            dagen i varje sjuklöneperiod, dels att ersättning utbetalas till
            arbetsgivaren för kostnaden för sjuklön till den anställde.
          </note>
          <note>
            För det andra: Företag med en viss högsta lönekostnad på 130
            basbelopp har enligt sjuklönelagen möjlighet att försäkra sig
            hos försäkringskassan mot sjuklönekostnader avseende tid fr.o.m.
            den tredje ersättningsdagen. I dag har 7 653 arbetsgivare tecknat
            denna försäkring för en kostnad av 2,5 % på lönesumman, och under
            1996 har det utbetalats 78 miljoner till arbetsgivarna. Rätt att
            teckna en sådan försäkring har arbetsgivare vars sammanlagda lönekostnader
            under ett kalenderår exklusive sociala avgifter och särskild löneskatt
            inte beräknas överstiga 130 basbelopp. Det är företag i storleksordningen
            ca 20 anställda.
          </note>
          <note>
            Kring dessa två förhållanden kanske det behövs mer information.
            Riksförsäkringsverket har upplyst
          </note>
          <note>
            200 000 arbetsgivare om denna möjlighet. Det fortlöpande informationsansvaret
            har försäkringskassorna.
          </note>
          <note>
            Härtill kommer att man inom Socialdepartementet bereder ett utredningsuppdrag
            till Riksförsäkringsverket om småföretagarförsäkringen.
          </note>
          <note>
            Fru talman! När det gäller den andra delen av vårt betänkande,
            som handlar om SOCSAM-projekten och riksdagens godkännande av
            utökningen från fem till tio olika försöksområden, tycker jag
            att det är glädjande med ambitionerna från olika partier i utskottet,
            även om vi har något olika uppfattning om hur fort vi skall gå
            fram. Inom området pågår en försöksverksamhet med finansiell samverkan
            mellan försäkringskassan och hälso- och sjukvården, det s.k. FINSAM-
          </note>
          <note>
            projektet. Denna försöksverksamhet är i slutskedet och har just
            utvärderats med mycket gott resultat.
          </note>
          <note>
            FINSAM har därför förlängts t.o.m. 1997 och
          </note>
          <note>
            SOCSAM t.o.m. år 2000 av riksdagen så sent som i december 1996.
            Det skedde genom betänkandet
          </note>
          <note>
            1996/97SfU:1.
          </note>
          <note>
            När det gäller SOCSAM-projekten skall uppföljning och utvärdering
            ske på både lokal och central nivå. Socialstyrelsen och Riksförsäkringsverket
            har särskilt ansvar för detta. Uppföljningen skall ske fortlöpande
            och redovisas senast den 1 juni år 2000.
          </note>
          <note>
            Våren 1996 hade endast ett försök kommit i gång
          </note>
          <note>
            - Stenungsundsprojektet. Under hösten 1995 hade ett stort antal
            intresseanmälningar inkommit. Dessa har överlämnats till Riksförsäkringsverket
            och Socialstyrelsen för beredning. För ytterligare tre områden
            har besluten fattats och försöksverksamhet kommer att startas,
            nämligen Göteborg, Grästorp och Gotland.
          </note>
          <note>
            Därutöver finns fyra ansökningar som kan förväntas resultera
            i att försöksverksamhet kommer i gång under året.
          </note>
          <note>
            Erfarenheterna hittills visar att det tar lång tid att komma
            i gång med försöksverksamhet. Försöket måste förankras inom de
            olika organisationerna, både bland politiker och tjänstemän. Det
            är rimligt att en försöksperiod omfattar flera år, för att den
            skall kunna ge ett tillfredsställande underlag för en utvärdering.
          </note>
          <note>
            Med denna rimlighetsbedömning kan det vara klokt att skynda fram
            i lagom takt och inte förhasta sig även om det har ett vällovligt
            syfte.
          </note>
          <note>
            Det finns en förnuftig uppfattning i utskottet om att denna verksamhet
            på sikt skall permanentas. Om detta är vi eniga. Men majoriteten
            av oss anser att vi bör ha en stabilare grund med konsekvensanalyser
            att stå på. Denna uppfattning delar vi med regeringen.
          </note>
          <note>
            Noterbart är också i socialförsäkringsutskottet att rehabiliteringen
            är en viktig fråga som ofta debatteras och som det finns ett stort
            engagemang i. Jag vill även nämna det sätt att arbeta med och
            se på rehabilitering som varit aktuellt i flera utredningar.
          </note>
          <note>
            Bl.a. har Sjuk- och arbetsskadekommittén i sitt slutbetänkande,
            SOU 1996:113, behandlat frågor om samordnad rehabilitering för
            utsatta grupper. Kommittén, som har betonat vikten av att anlägga
            en helhetssyn på den enskilde och dennes behov, har i samråd med
            Arbetsmarknadspolitiska kommittén föreslagit att försäkringskassan,
            arbetsförmedlingen och kommunen skall utveckla en finansiell samverkan
            på lokal nivå för planering och genomförande av rehabiliteringsinsatser
            och andra arbetsförberedande åtgärder.
          </note>
          <note>
            I betänkandet Egon Jönsson - en kartläggning av lokala samverkansprojekt
            inom rehabiliteringsområdet, SOU 1996:85, riktas stark kritik
            mot dagens sektoriserade organisation och dess bristande förmåga
            att tillgodose svaga gruppers behov av försörjning och stöd. Kartläggningen
            visar bl.a. dels att det förekommer en rad samverkansprojekt runt
            om i landet, dels att antalet svaga och utsatta tenderar att både
            bli fler och ha alltmer komplexa problem, vilket gör att behovet
            av samverkan ökar. De förslag utredningen lämnar förutsätter vare
            sig en ny organisation eller finansiell sammanläggning utan bygger
            snarast på ett alternativt synsätt. Kartläggningen visar att mycket
            går att göra inom de ramar som finns.
          </note>
          <note>
            Dessa båda betänkanden är under beredning i Regeringskansliet,
            och en proposition är aviserad till mitten av april i år.
          </note>
          <note>
            Fru talman! Jag vill avslutningsvis än en gång betona vikten
            av rehabiliteringsområdet och ett förstärkt samarbete inom det
            finansiella området myndigheter emellan, där människan sätts i
            centrum för våra olika åtgärder och där helhetsperspektivet är
            honnörsordet.
          </note>
          <note>
            Detta arbetssätt och möjligheten att diskutera försöksverksamhet,
            att noggrant utvärdera, att söka flexibla lösningar och att förbättra
            tillämpningen ute i försäkringskassorna med samverkansintressenterna
            ger oss socialförsäkringspolitiker en möjlighet att forma en socialförsäkring
            som motsvarar såväl den enskildes som bl.a. arbetsmarknadens parters
            krav. Vi blir med detta möjligheternas ambassadörer i stället
            för svårigheternas konsulter.
          </note>
          <note>
            Med detta vill jag tacka för ordet. Jag ser fram mot en konstruktiv
            debatt som kan föra frågan framåt till gagn för de berörda människorna.
          </note>
          <note type="speaker">
            Anf. 218 GULLAN LINDBLAD (m) replik:
          </note>
          <note>
            Fru talman! När det gäller själva huvudfrågan i detta ärende
            kan jag säga att vi inte har försökt göra någonting annat av ärendet
            än vad som är fallet, Ronny Olander. Utskottet tar härmed nu faktiskt
            direkt ställning för en av två tvistande parter, vilket jag anser
            är olämpligt. Jag konstaterar också att utskottet därmed går emot
            intentionerna i sjuklönelagen. I propositionen, 1990/91:181, betonade
            socialminister Ingela
          </note>
          <note>
            Thalén vikten av att de avsedda kompensationsnivåerna i sjuklönelagen
            slog igenom på ett likartat sätt på hela arbetsmarknaden. Hon
            menade att detta var väsentligt, för annars skulle vissa grupper
            kunna få högre ersättning än andra. Det är precis den huggsexa
            som vi nu riskerar att få.
          </note>
          <note>
            När det gäller sjuklönen säger Ronny Olander att arbetsgivarna
            vill ha fasta spelregler. Det var ett bra beslut vi fattade om
            sjuklöneperioden förra gången, men detta beslut orkar företagen
            inte med. Allt vad
          </note>
          <note>
            Ronny Olander har sagt - de regler som är uppställda
          </note>
          <note>
            - kan vi mycket väl, men hur ser det ut i verkligheten?
          </note>
          <note>
            Jag har läst en insändare i Göteborgs-Posten, men jag skall läsa
            den högt vid nästa replikskifte i stället.
          </note>
          <note type="speaker">
            Anf. 219 RONNY OLANDER (s) replik:
          </note>
          <note>
            Fru talman! I mitt anförande gjorde jag mycket klart att dagens
            debatt handlar om ett förtydligande.
          </note>
          <note>
            Det fanns tydligen ett utrymme som varken regeringen eller utskottet
            kände till när vi diskuterade den förlängda arbetsgivarperioden.
            Sådana är förhållandena. Det är det som gäller.
          </note>
          <note>
            Jag kan inte med den bästa vilja i världen utläsa att vi med
            dagens förslag skulle gå emot några intentioner i sjuklönelagen.
            Det handlar nog mera om huruvida man accepterar resonemanget om
            att vi gör ett förtydligande, Gullan Lindblad.
          </note>
          <note>
            Gullan Lindblad sade i sitt anförande att det skedde uppvaktningar
            i vårt utskott. Det är inget ovanligt,
          </note>
          <note>
            Gullan Lindblad. Vi får ett flertal uppvaktningar från mängder
            av intresseorganisationer. Att landets samtliga löntagarrepresentanter
            genom sina organisationer uppvaktar oss i en sådan angelägen och
            viktig fråga ser jag absolut inte som något märkvärdigt. Jag kan
            inte heller förstå Gullan Lindblads resonemang om att vi tar ställning
            för en part när det handlar om ett förtydligande.
          </note>
          <note type="speaker">
            Anf. 220 GULLAN LINDBLAD (m) replik:
          </note>
          <note>
            Fru talman! Om detta kan vi tvista länge. Vi har helt olika uppfattningar
            i den frågan.
          </note>
          <note>
            Jag tycker inte heller att det är märkvärdigt att människor uppvaktar
            oss och framför sina synpunkter, men jag tycker att det är ganska
            opassande just när en arbetstvist pågår och då en skiljenämnd
            skall avgöra om det avtal som gäller skall följas eller ej. Mera
            anmärkningsvärt ändå var att utskottet tog fackorganisationernas
            uttalande alldeles ordagrant och gjorde det till sitt eget. Men
            nog om detta - vi har olika uppfattningar.
          </note>
          <note>
            Jag vill nämna något kort om sjuklönen. En insändarskribent i
            Göteborg skriver så här: Jag är en s.k.
          </note>
          <note>
            småföretagare som driver en taxirörelse med tre bilar och fem
            heltidsanställda plus jag själv. I januari var jag tvungen att
            teckna en försäkring för dessas sjuklöner för 22 000 kr om året.
            Skulle jag inte haft den, och någon anställd hade blivit sjuk,
            hade det knäckt mig och min firma direkt.
          </note>
          <note>
            Men han klarar inte detta, säger han: Vinsterna i min bransch
            är inte stora. Jag får ett överskott på ca
          </note>
          <note>
            500 000 kr innan avskrivningarna är gjorda. På detta skall jag
            också ta ut min lön.
          </note>
          <note>
            Han har nu tröttnat på alla dessa pålagor, säger han. Han har
            sagt upp sina anställda. Två slutar den 1
          </note>
          <note>
            mars och tre till hösten. Då kör han en enda bil.
          </note>
          <note>
            Detta sker i ett sammanhang när vi alla önskar att det skall
            komma fler och icke färre arbetstillfällen till stånd, Ronny Olander!
          </note>
          <note>
            Vi kan säga mycket om försöksverksamheten. Jag undrar hur stort
            engagemanget från socialdemokratins sida egentligen är när det
            gäller försöksverksamheten
          </note>
          <note>
            - FINSAM, SOCSAM och allt vad det heter. De borgerliga partierna
            har hela tiden fått vara pådrivande i denna fråga. Det vill jag
            betona.
          </note>
          <note type="speaker">
            Anf. 221 RONNY OLANDER (s) replik:
          </note>
          <note>
            Fru talman! Vad gäller eventuella tvistigheter ute i samhället
            inom arbetsrättens område eller inom något annat område vill jag
            säga att det vore märkvärdigt om inte landets högsta beslutande
            församling, riksdagen, skulle kunna göra ett förtydligande. Det
            är det som det handlar om. Det vore märkvärdigt om vi i riksdagen
            skulle sitta och vänta på ett skiljenämndsförfarande som kan ta
            alltifrån kort tid till åratal. Då skulle vi i den lagstiftande
            församlingen vara förhindrade att agera. Jag ser det som mycket
            märkvärdigt.
          </note>
          <note>
            Vad gäller småföretagarförsäkringen, som Gullan
          </note>
          <note>
            Lindblad tar upp, kan jag säga att man i dag får betala
          </note>
          <note>
            2,5 % på lönesumman. 1992 sänktes arbetsgivaravgiften med 2,3
            %. Man säger att man inte har fått kompensation, men vi fick bistå
            med 1,1 miljarder. Den totala vinsten beräknades till 3 miljarder.
            Om vi tar
          </note>
          <note>
            1,1 miljarder återstår 1,9 miljarder, så man är väl kompenserad.
          </note>
          <note>
            Den andra delen i vårt betänkande gäller
          </note>
          <note>
            SOCSAM-projekten. Vi har i utskottet fått beskrivningar både
            av FINSAM-projekten och SOCSAM-
          </note>
          <note>
            projekten. Det framgår mycket klart att projekten tar rätt så
            lång tid. Det är det som både Riksförsäkringsverket och Socialstyrelsen
            har påpekat.
          </note>
          <note type="speaker">
            Anf. 222 SIGGE GODIN (fp):
          </note>
          <note>
            Fru talman! Om inte kvällen var så sen skulle vi kunna ägna oss
            åt denna intressanta debatt en längre tid. Då hade vi framför
            allt för Ronny Olander, som är relativt ny i utskottet, kunnat
            berätta litet historia osv.
          </note>
          <note>
            Men jag skall hålla mig ganska kort.
          </note>
          <note>
            Betänkandet handlar, som Gullan Lindblad har sagt, om de ändringar
            som är föranledda av en utökad sjuklöneperiod - från två till
            fyra veckor - samt om försöksverksamheten med finansiell samordning
            mellan socialförsäkring, hälso- och sjukvård och socialtjänst.
          </note>
          <note>
            Jag vill börja med Folkpartiets synpunkter på en förlängning
            av sjuklöneperioden. Från Folkpartiets sida deltog vi i den utredning
            som lade fast två veckors sjuklön. Då var, som i flera fall tidigare,
            samtliga partier överens om att systemet med sjuklön skulle ge
            arbetsgivarna incitament att ta tag i dåliga arbetsmiljöer och
            dålig arbetsorganisation.
          </note>
          <note>
            Genomförandet av sjuklönesystemet innebar att omläggningen skulle
            vara kostnadsneutral. Det har vi diskuterat många gånger. De arbetsgivare
            som gjorde förbättringar i arbetsmiljön och arbetsorganisationen
            fick därmed ned sjukfrånvaron. Naturligtvis tjänade de pengar
            på det. Jag, som tillsammans med Gullan
          </note>
          <note>
            Lindblad och flera har suttit i utredningen, bedömer att det
            är på det sättet det skall fungera.
          </note>
          <note>
            När regeringen nu återkom med förslag om en förlängning var argumentet
            att sjuklönen verkade överkompenserande. Därför skulle vecka tre
            och fyra bara kompenseras till hälften. Jag menar att regeringen
            har frångått sin tidigare inställning att omläggningen skulle
            vara kostnadsneutral.
          </note>
          <note>
            Även om det går väldigt bra nu och man får ned arbetslösheten
            och människor är mera på jobbet, om man förbättrar arbetsmiljö
            och arbetsorganisation och det ger en vinst för småföretagaren
            eller för storföretagaren, för den delen, kan inte regeringen
            i nästa andetag säga att den skall ha pengarna därför att den
            tycker att systemet inte blev bra.
          </note>
          <note>
            Ronny Olander, som är gammal facklig förtroendeman, vet ju hur
            det här går till. Man förhandlar, gör klart ett förslag och konstaterar
            att man skall ha det på ett visst sätt. Sedan kan man inte ändra
            på förutsättningarna. Det är barockt.
          </note>
          <note>
            Jag vill fråga Ronny Olander vilka incitament man skall ge företagare
            så att arbetsmiljön och arbetsorganisationen förbättras och sjukfrånvaron
            minskas, om man rycker undan den här mattan. Vi tycker väl båda
            två att de anställda skall ha en så god miljö och arbetsorganisation
            som möjligt och trivas så bra som möjligt på jobbet och göra ett
            bra arbete? Då blir det ett stabilt och bra företag, en trygg
            anställning osv.
          </note>
          <note>
            Det borde vi rimligen vara överens om.
          </note>
          <note>
            Ronny Olander ägnar sig åt att dribbla med ett antal siffror
            som han förmodligen har fått från Riksförsäkringsverket. Han säger
            att si och så är det och att det därför blir så här. Det är fullständigt
            ointressant. Det intressanta är vilka premisser man gick med på
            när man lade fast sjuklönen och hur det hela fungerar.
          </note>
          <note>
            Fru talman! Det har också rått en tveksamhet om hur den här sjuklönen
            påverkar kroniker och handikappade. Kan de behålla ett arbete,
            eller kan de över huvud taget få ett arbete? Vi har många gånger
            funderat över om det inte borde göras en utvärdering av detta
            innan man gör något annat. Men som vanligt kör regeringen bara
            på utan att göra några som helst konsekvensanalyser. Man ångar
            bara på. Det gäller att spara pengar.
          </note>
          <note>
            Ronny Olander! Jag undrar vad sjukförsäkring är för någonting.
            Min åsikt är att det är en försäkring där avgifter och ersättningar
            skall harmoniera med varandra. På Ronny Olander låter det som
            att man skall få in ett överskott som skall pumpas in i något
            svart hål i regeringens budget. Det är detta som människor ute
            i samhället reagerar mot. Man kan inte skicka stora dryga egenavgifter
            varje månad till staten för att staten sedan skall använda pengarna
            till någonting helt annat än vad människorna ute i samhället har
            tänkt sig. Om det är ett sådant försäkringssystem som vi skall
            bygga upp kan jag förstå att Socialdemokraterna tycker att det
            är helt okej att göra på det här sättet.
          </note>
          <note>
            Jag vill återkomma litet till hur Folkpartiet har agerat. Enligt
            riksdagsordningen fick vi, som ni har insett, inte framställa
            något yrkande om en återgång till en sjuklöneperiod på två veckor.
            Vi träffade de fackliga organisationerna i utskottet. De sade
            att de var överens med arbetsgivarna på marknaden om att vi bör
            återgå till två veckor. Då ansåg jag och Folkpartiet att det var
            viktigt att begära ett utskottsinitiativ. Det är väl ändå rimligt,
            Ronny Olander, att man lyssnar till parterna på arbetsmarknaden.
            Men så tyckte man inte från majoritetens sida. Man skulle nu köra
            över alla facken, inklusive LO, och arbetsgivarna.
          </note>
          <note>
            Låt mig då komma fram till Ronny Olanders påstående att jag ville
            plocka politiska poäng. Vill Ronny Olander förklara för kammarens
            ledamöter och för talmannen vilka politiska poäng näringsministern
            vill plocka när han säger att det här nog inte är riktigt bra
            och att det borde ses över. Det vore intressant att veta, även
            om kvällen är sen. Vad tänker sig näringsministern? Ni kan väl
            inte tycka att han skall plocka politiska poäng? Det skulle vara
            väldigt allvarligt, om jag tolkar Ronny Olander rätt. Dessutom
            undrar jag om
          </note>
          <note>
            Ronny Olander tror att beslutet om en sjuklöneperiod på fyra
            veckor skapar fler jobb. Jag har mött företagare som t.o.m. har
            lagt ned sina företag. De avstår från att anställa människor.
            Hur skall ni få bukt med den öppna arbetslösheten om småföretagarna
            känner sig kränkta och trängs in i ett hörn på det här sättet.
          </note>
          <note>
            Min tolkning är att den arbetarregering som Ronny Olander företräder
            är en arbetslöshetsregering och ingenting annat. Det var väl inte
            det budskapet som ni gick ut med i valrörelsen?
          </note>
          <note>
            Fru talman! I konsekvens med vad jag nu har sagt kommer Folkpartiet
            när det gäller sjuklönefrågan att avstå från omröstningen, som
            skall ske i morgon.
          </note>
          <note>
            Fru talman! Sjuk- och arbetsskadekommittén betonade mycket starkt
            vikten av att anlägga en helhetssyn på den enskilde och dennes
            behov och att de olika delarna av kommitténs förslag därför måste
            hållas samman och bilda en helhet.
          </note>
          <note>
            Kommittén gick så långt att den i total enighet skrev i sitt
            delbetänkande att det finns grupper av individer som riskerar
            att befinna sig i gränslandet mellan olika myndigheter och ersättningssystem.
          </note>
          <note>
            Detta problem måste lösas innan regeringen lägger fram förslag
            om en ny sjukförsäkring.
          </note>
          <note>
            Regeringen har i och för sig inte lagt fram något förslag till
            en ny sjukförsäkring. Men man har som vanligt plockat bit för
            bit. Man gör sina besparingar utan hänsyn till vad det blir för
            resultat. Vi kan konstatera att det återigen är de svagaste människorna
            i vårt samhälle som kläms åt.
          </note>
          <note>
            I vårt särskilda yttrande har vi mycket klart påpekat att detta
            får fullt genomslag inte minst när det gäller de ändrade kriterierna
            för rätt till sjukpenning och förtidspension. Trots den partipolitiska
            enigheten har förändringar genomförts utan att den s.k. gråzonsproblematiken
            har fått sin lösning.
          </note>
          <note>
            Fru talman! Sjuk- och arbetsskadekommittén föreslog en samverkan
            mellan försäkringskassan, socialtjänsten och arbetsförmedlingen
            för att man skall kunna utveckla den här samordningen och för
            att man skall kunna genomföra bättre rehabiliteringsinsatser och
            andra förberedande åtgärder.
          </note>
          <note>
            I dag finns det en stor oro ute på försäkringskassorna över vad
            som kommer att ske med dem som inte längre kan få sjukpenning
            på grund av dessa nya kriterier. Samma oro finns på arbetsförmedlingarna
            över vad som skall ske med dem som har blivit utförsäkrade från
            a-kassan eller KAS. Regeringens senfärdighet eller bristande insikt
            i hur de nya reglerna slår borde betyda att utskottet skulle ha
            tagit tag i frågan. Men majoriteten fann att man inte skulle gör
            någonting åt det här. Det skulle återigen ske en utökad försöksverksamhet,
            trots att försöksverksamheten har pågått i flera år.
          </note>
          <note>
            Jag beklagar att majoriteten inte ens finner det mödan värt att
            tillstyrka en rejäl utvärdering för att klarlägga när verksamheten
            kan permanentas i hela i landet.
          </note>
          <note>
            Fru talman! Utskottet uppvaktades av Södermanlandskassan, och
            på en direkt fråga svarade man där att man förutsätter att det
            kommer ett förslag i vår om en permanentning av den försöksverksamhet
            som upplevs som mycket positiv såväl från landstingets sida som
            från försäkringskassans sida. Någon ytterligare förlängning och
            utökning fann man inga som helst skäl till. Man visste att det
            här gav ett bra resultat. Vi vet dessutom att man har gjort 154
            miljoner kronor i vinst i tolv kommuner. När alla parter tycker
            att det är positivt finns det anledning att permanenta verksamheten.
          </note>
          <note>
            Avslutningsvis vill jag fråga Ronny Olander: Vad säger ni i majoriteten
            till de människor som kastas ut i socialbidragsberoende utan att
            de får någon kvalificerad hjälp med att komma tillbaka till arbetsmarknaden?
            Vad är egentligen skälet till att ni är motståndare till en permanentning?
            De som sitter mitt i verksamheten tycker ju att det finns skäl
            att göra en permanentning nu. Varför inser ni inte det orimliga
            i att plocka bit för bit av ett sammanhängande förslag till en
            ny sjukförsäkring? Om Ronny Olander nu vet någonting om fortsättningen
            undrar jag när regeringen kommer med ett förslag om en permanentning?
            Det är nödvändigt att det sker en sådan här samordnad verksamhet
            inte bara i några få kommuner utan i hela Sverige.
          </note>
          <note>
            Frågan är faktiskt akut.
          </note>
          <note type="speaker">
            Anf. 223 RONNY OLANDER (s) replik:
          </note>
          <note>
            Fru talman! När Sigge Godin höll sitt anförande ställde han väldigt
            många frågor. Tiden är alldeles för kort i ett replikskifte för
            att jag skall hinna göra någon djupdykning inom varje område.
          </note>
          <note>
            Gränsen för mig är nådd när Sigge Godin använder skällsord, som
            jag uppfattar det. Han säger att
          </note>
          <note>
            Socialdemokratiska arbetarpartiet skulle vara något slags arbetslöshetsregering
            och också eftersträva detta.
          </note>
          <note>
            Jag vill påminna Sigge Godin om något. Han sade vad vi sade i
            valrörelsen 1994. Men vad sade man i flera borgerliga partier
            i valrörelsen 1991, när den totala arbetslösheten i Sverige var
            4,7 %? Vad sade man när delegationer från utlandet reste hit till
            Sverige och frågade: Hur klarar ni av detta? I borgerliga partier
            sade man att vi behöver en högre arbetslöshet för att få en flexiblare
            arbetsmarknad och indirekt också för att tygla fackföreningsrörelsen.
            Det tycker jag skall finnas med i denna kammares slutprotokoll,
            eftersom Sigge Godin också önskade att det skulle finnas med.
          </note>
          <note>
            Det stämmer att jag är ny i utskottet. Jag lyssnar gärna på er
            som har suttit längre i utskottet och på er erfarenhet. Det har
            jag gjort när vi har diskuterat exempelvis Sjuk- och arbetsskadekommittén
            eller det som nu också kommer fram om Egon Jönssons kommittéarbete.
            Det stämmer att det återkommer. Det är under beredning i Socialdepartementet,
            och det dyker upp under mitten av april i en proposition.
          </note>
          <note type="speaker">
            Anf. 224 SIGGE GODIN (fp) replik:
          </note>
          <note>
            Fru talman! Låt mig berätta för Ronny Olander att jag beklagar
            att kammarens ordning är sådan att jag kom efter Ronny Olander
            i debatten. Flera som hade velat vara före honom hade naturligtvis
            tyckt att det hade varit bättre. Men sådan är ordningen, och det
            finner vi oss i. Ronny Olander hade ju 15 minuter på sig att besvara
            alla våra frågor.
          </note>
          <note>
            De är många, därför att socialdemokratins historia i den här
            frågan, när det gäller både sjuklön och samordning av försök,
            inte stämmer. Jag kan räkna upp många socialdemokrater, framför
            allt från den tid då talmannen var ordförande i vårt utskott,
            som var engagerade i detta att ta hand om människorna i gråzonen,
            att försöka göra allt för dem. I samverkan har vi suttit i utredningar
            och varit totalt eniga, Ronny Olander, om hur detta skall hanteras.
          </note>
          <note>
            Sedan rinner det hela ut i sanden och de stackars människorna
            finns ute i samhället. Jag möter dem ofta, framför allt i min
            verksamhet i försäkringskassan. Träffar man försäkringskassefolk
            - t.o.m. partifränder till Ronny Olander, som ledde den delegation
            som var i utskottet - säger de att vi förväntar oss ett förslag
            i vår, så att detta blir permanent. Jag träffar människor från
            min tidigare gärning på länsarbetsnämnd och arbetsförmedling som
            säger: Låt oss jobba med det här. Det kan bli bra för människor.
            Det finns ju väldigt många i gråzonen.
          </note>
          <note>
            Det som ni tyckte för något år sedan och som vi har varit helt
            överens om tidigare - det är det märkliga, fru talman - skall
            vi här i den sena kvällen vara oense om. Jag kan inte förstå hur
            det kommer sig.
          </note>
          <note>
            Kanske kan Ronny Olander berätta för mig i vilket hål det överskott
            som han är ute efter skall stoppas.
          </note>
          <note type="speaker">
            Anf. 225 RONNY OLANDER (s) replik:
          </note>
          <note>
            Fru talman! Visst har det varit tungt många gånger att diskutera
            budgetunderskott och annat. Men jag skall inte ge mig in på det,
            för tiden är alldeles för kort.
          </note>
          <note>
            Småföretagarförsäkringen håller man på att särskilt titta på.
            Den är viktig, och den återkommer man till.
          </note>
          <note>
            Gråzonen diskuterade vi intensivt. Det finns all anledning. Vi
            är helt överens. I Socialförsäkringsutskottet har vi verkligen
            uppskattat alla goda resonemang som vi har haft just om att människor
            inte skall hamna i gråzonen. Uppdrag har gått till Riksförsäkringsverket,
            Socialstyrelsen och Arbetsmarknadsstyrelsen, just för att detta
            inte skall ske. Det pågår också överläggningar och diskussioner.
          </note>
          <note>
            Det är en sak som också är viktig, som Sigge Godin tog upp, när
            man diskuterar arbetsmiljöorganisationen. Tänk vad bra det hade
            varit, Sigge Godin, om vi hade kunnat ha företagshälsovården kvar.
            Den försvann i förra mandatperioden. Man kan diskutera de tekniska,
            medicinska och psykosociala förutsättningarna för att människor
            inte skall komma till skada. I dag handlar det mycket om att vi
            diskuterar bakvänt när det gäller rehabilitering. Jag skulle önska
            att vi kunde få ett välkommet resonemang.
          </note>
          <note>
            Jag tycker också att det är viktiga sammanfattande bedömningar
            vi har fått i utskottet vad gäller
          </note>
          <note>
            SOCSAM-projektet. Man säger: Projekt 4S - samordning, samverkan,
            samarbete mellan socialtjänst, hälso- och sjukvård och socialförsäkring
            - startade i juni 1994 i Stenungsunds kommun. Syftet med denna
            lägesrapport är att bedöma läget i försöksverksamheten. Man bör
            givetvis hålla i minnet att det ännu så länge inte förflutit särskilt
            lång tid sedan försöket påbörjades och att de mera långsiktiga
            verkningarna knappast hunnit göra sig gällande. Rapporten fokuserar
            därför på utfallet av de förändringsprocesser som pågår i projektet,
            snarare än försökets effekter hos utvalda målgrupper.
          </note>
          <note type="speaker">
            Anf. 226 SIGGE GODIN (fp) replik:
          </note>
          <note>
            Fru talman! Låt mig säga till Ronny Olander att småföretagen
            tycker att småföretagarförsäkringen är för dyr. De klarar inte
            av att teckna de försäkringarna.
          </note>
          <note>
            Därför är det så få försäkringar. På Riksförsäkringsverket säger
            man: Försäkringen går inte ihop. Vi kan inte sänka avgifterna
            eftersom vi inte har pengar att göra det.
          </note>
          <note>
            Det är upp till Ronny Olander och regeringen att skjuta till
            pengar om ni tycker att det är den bästa förutsättningen. Det
            rimliga är ändå att företagshälsovården bedriver en sådan verksamhet
            att företagen och de anställda tycker att det är en bra verksamhet
            och att de gärna vill anlita deras tjänster. Jag tror att de i
            många fall gör ett jättebra jobb, och då är de också välkomna
            att jobba i företagen.
          </note>
          <note>
            Ronny Olander säger att jag ställer många frågor till honom.
            Låt oss då ta en enda fråga. Hur är det med överskottet? Skall
            det vara kvar i sjukförsäkringen? Skall vi kunna sänka avgifterna,
            i första hand egenavgifterna som är väldigt tunga för människor?
          </note>
          <note>
            Eller skall överskotten pytsas in i något svart hål i regeringens
            budget? Jag är rädd för att det fortfarande finns sådana hål.
            Den frågan vill svenska folket ha besked om. Det kanske vi kan
            ordna åt dem i kväll.
          </note>
          <note>
            Vad säger Ronny Olander?
          </note>
          <note type="speaker">
            Anf. 227 MARIE ENGSTRÖM (v):
          </note>
          <note>
            Fru talman! Betänkandet handlar om förändring av sjuklönelagen
            och om en utökning av den lokala verksamheten, med finansiell
            samordning mellan socialförsäkring, hälso- och sjukvård och socialtjänst.
            Jag skall framföra några av Vänsterpartiets synpunkter kring detta.
          </note>
          <note>
            Men först till sjuklöneperioden. Den förlängda sjuklöneperioden
            har tydligen blivit ett hett debattämne. Detta omskrivs också
            i flera särskilda yttranden.
          </note>
          <note>
            Vi från Vänsterpartiet redovisar därför här vänsterns förslag
            om att undanta de allra minsta företagen från regeln att betala
            sjuklön till sina anställda.
          </note>
          <note>
            Vi trodde i höstas i samband med att beslutet fattades, och vi
            tror fortfarande, att omställningen får mest negativa effekter
            just för de små företagen. När jag lyssnar på debatten är det
            just de små företagen som de flesta företrädare också pratar om.
          </note>
          <note>
            I dag finns det ett visst skydd för människor med återkommande
            sjukdomsperioder. Det är det s.k.
          </note>
          <note>
            särskilda högriskskyddet. Ronny Olander var förut inne på detta
            och berättade att det i dag är över 6 000
          </note>
          <note>
            personer som har skyddet.
          </note>
          <note>
            Detta omnämns också i betänkandet. Om någon på grund av sjukdom
            tvingas vara borta från arbetet kan den enskilde efter ett beslut
            från försäkringskassan få sjuklön från den första sjukdagen. Det
            handlar alltså inte om någon karensdag. Beslutet kan också innebära
            att arbetsgivaren får ersättning från sjukförsäkringen för den
            sjuklön som betalas till den anställde.
          </note>
          <note>
            Problemet som jag ser det i dag är att denna regel i sin utformning
            mer är anpassad till en sjuklöneperiod på 14 dagar än till dagens
            28 dagar. Med ett särskilt högriskskydd som är omarbetat och mer
            anpassat till nu rådande sjuklöneperiod tror jag att vi skulle
            kunna erbjuda människor med många sjukdomsperioder ett bättre
            skydd. Man skulle också kunna se över möjligheten att till konstruktionen
            ytterligare förbättra skyddet och på så sätt bygga ut det till
            att omfatta ännu fler människor.
          </note>
          <note>
            Vi har från Vänsterns sida inte lagt fram några konkreta förslag
            i den här frågan, och jag tror att vi skall återkomma i ärendet.
            Jag vet också att det i samband med beslutet i höstas om förlängningen
            av sjuklöneperioden skrevs om just detta i betänkandet.
          </note>
          <note>
            Jag tycker att det är bra att försöksverksamheten med finansiell
            samordning mellan socialförsäkring, hälso- och sjukvård och socialtjänst
            utökas. Jag tror att vi egentligen är tämligen överens om hur
            viktig den här verksamheten är och framför allt om hur viktig
            den kommer att bli i framtiden.
          </note>
          <note>
            Vi har i utskottet fört en del diskussioner om behovet av utvärdering
            och om huruvida vi kanske redan nu skall överge försöksstadiet
            och fastställa det framtida samordningsarbetet. Det framhålls
            i betänkandet att regeringen kommer att lägga fram förslag under
            1997, och vi får väl då återkomma till diskussionen om hur förslagen
            till riktlinjer för samverkan skall se ut. Jag utgår från att
            detta så småningom kommer att leda till en permanent samverkan.
          </note>
          <note>
            Fru talman! Det fattades före jul ett beslut, som
          </note>
          <note>
            Socialdemokraterna och Centern stod bakom, avseende ändrade kriterier
            för rätt till sjukpenning och förtidspension. Vi i Vänsterpartiet
            motsatte oss förslaget och framförde en viss kritik. Vår kritik
            handlar om de människor som kommer att falla mellan systemen och
            som inte platsar någonstans. Att man genom en stegvis bedömning
            av en sjuk människas arbetsförmåga kan hitta på någon typ av arbete
            som individen bedöms klara är inte bara kränkande utan skickar
            också många gånger ut den enskilde personen till en säker arbetslöshet.
          </note>
          <note>
            Målet är naturligtvis att kunna återrehabilitera människor till
            arbetsmarknaden, men jag tror att vi har gjort detta arbete på
            helt fel sätt. Den stegvisa bedömningen byggde på Sjuk- och arbetsskadekommitténs
            idéer, men i dess betänkande räknades det upp en lång rad åtgärder
            som skulle vara ett måste innan man kunde ändra de medicinska
            kriterierna. Det handlar om socialtjänstens, sjukvårdshuvudmännens,
            arbetsförmedlingens och försäkringskassornas möjligheter att ta
            ansvar för att människor inte skall hamna utanför.
          </note>
          <note>
            Det handlar också om att satsa på rehabilitering. I
          </note>
          <note>
            stället gjordes i samband med budgetbesluten i slutet av förra
            året besparingar på det området.
          </note>
          <note>
            Fru talman! Mycket av det som jag här har sagt finns delvis beskrivet
            i ett särskilt yttrande, som jag inte själv står som undertecknare
            av men som kammarens ledamöter nu förstår att jag till stora delar
            stödjer.
          </note>
          <note>
            Slutligen skulle jag vilja ställa en fråga till Ronny
          </note>
          <note>
            Olander. Den gäller småföretagen och den förlängda sjuklöneperioden.
            Ronny Olander sade i sitt anförande att Riksförsäkringsverket
            hade fått i uppgift att se över och utreda småföretagarförsäkringen.
            Jag måste fråga Ronny Olander om det som näringsministern nu har
            sagt, att man måste tillskapa ytterligare åtgärder för småföretagen
            i och med den förlängda sjuklöneperioden, bara innebär en utvidgad
            försäkring. Ligger det inte någonting mer i detta löfte?
          </note>
          <note type="speaker">
            Anf. 228 RONNY OLANDER (s) replik:
          </note>
          <note>
            Fru talman! Jag tycker att det ligger mycket i den oro som Marie
            Engström ger uttryck för och som även har kommit fram tidigare
            när vi fört resonemang om rehabilitering och om gråzon. Vad också
            gäller den förlängda sjuklöneperioden vill jag ändock påminna
            om det uppdrag som Riksförsäkringsverket, Socialstyrelsen och
            AMS har fått att mycket nogsamt följa vad som sker på detta område,
            liksom om den goda tanke och de goda intentioner som finns bakom
            resonemanget om den förlängda sjuklöneperioden.
          </note>
          <note>
            Vad beträffar småföretagarförsäkringen vill jag säga att vi lade
            fram ett eget förslag, som också blev riksdagens beslut. Försäkringen
            omfattar ända upp till
          </note>
          <note>
            130 basbelopp och ett tjugotal anställda. På Marie
          </note>
          <note>
            Engströms direkta fråga till mig beträffande näringsministern
            vill jag säga att jag inte vågar gå in på hur denne har tänkt
            och tyckt. Det är nog bättre att ställa frågan direkt till honom
            i något forum här i riksdagen.
          </note>
          <note>
            Vi är på sikt helt ense om SOCSAM-projekten. Vi skall ha ett
            stabilt underlag, så att vi vet hur vi skall gå till väga med
            försöksverksamheten. Jag har läst upp ett kort avsnitt där det
            understryks att försöksverksamheten tar tid.
          </note>
          <note type="speaker">
            Anf. 229 MARIE ENGSTRÖM (v) replik:
          </note>
          <note>
            Fru talman! Det är naturligtvis bra, som Ronny
          </note>
          <note>
            Olander säger, att vi noga följer vad som sker i och med den
            förlängda sjuklöneperioden och att småföretagarförsäkringen ses
            över, men jag menar att detta inte är tillräckligt. Jag tycker
            att småföretagen helt enkelt bör befrias från denna avgift. Det
            är nog egentligen det enda som i dagens läge kan stärka småföretagens
            möjligheter att skapa nya jobb. Jag tror egentligen inte att en
            utökning av försäkringen är det bästa sättet. Vi har tidigare
            också fått höra att småföretagen många gånger redan i dag upplever
            att en försäkring är väldigt dyr.
          </note>
          <note type="speaker">
            Anf. 230 RONNY OLANDER (s) replik:
          </note>
          <note>
            Fru talman! Kostnaden uppgår, som sagt, till mellan 2 % och 2
            ½ % av lönesumman, och förra gången uppgick den till 2,3 %. Jag
            nämnde i mitt anförande att det inom Socialdepartementet finns
            ett utredningsuppdrag till Riksförsäkringsverket angående småföretagarförsäkringen.
            Om man nu är beredd att gå så långt som Marie Engström säger och
            helt vill slopa denna kostnad, kommer det att medföra kostnader
            på något annat ställe.
          </note>
          <note>
            Vi har under de senaste åren fått lära oss att vi när vi lägger
            fram ett förslag som kostar något skall fråga oss var någonstans
            vi då skall spara in i stället. Jag saknar detta litet grand när
            vi diskuterar den förlängda arbetsgivarperioden. Vi har genom
            den fått in 1,1
          </note>
          <note>
            miljarder till statskassan. Detta är bara en del i det hela,
            men var någonstans skall de här medlen sparas in?
          </note>
          <note>
            Andra minst lika viktiga faktorer är rehabiliteringsarbetet och
            arbetsmiljöorganisationen.
          </note>
          <note type="speaker">
            Anf. 231 MARIE ENGSTRÖM (v) replik:
          </note>
          <note>
            Fru talman! Vi har från Vänsterpartiet angivit hur vi vill finansiera
            ett borttagande av småföretagens kostnad för sjuklöneperioden.
            Vi föreslår att den minskning av arbetsgivaravgiften som beslutades
            i höstas inte skall omfatta företag med mer än 20 anställda. Vi
            vill på det sättet finansiera sänkningen av sjuklöneperioden för
            småföretagen.
          </note>
          <note type="speaker">
            Anf. 232 RAGNHILD POHANKA (mp):
          </note>
          <note>
            Fru talman! Miljöpartiet står med på det särskilda yttrandet
            nr 4. Vi anser att det är dags att utöka och permanenta samordningen
            mellan försäkringskassan, arbetsförmedlingen och kommunen. Den
            enskilda människan blir en Svarte Petter, som ingen vill ha.
          </note>
          <note>
            Har vederbörande otur, kan han eller hon få två till fyra olika
            handläggare.
          </note>
          <note>
            Det går kanske bra att berätta om sitt liv och sin person person
            en gång, men sedan börjar det med all säkerhet kännas obehagligt.
            Detta skulle kunna undvikas genom att samarbetet permanentades.
            Jag har tittat litet närmare på försäkringskassan, och man säger
            där att ohälsotalet sjunker. En del av sänkningen består dock
            av att människor hänförts till kategorin människor som kan stå
            till arbetsmarknadens förfogande i något på marknaden vanligt
            förekommande arbete, dock ej sitt eget.
          </note>
          <note>
            Dessa personer hamnar mellan stolarna på det allra sämsta sättet.
            Deras arbetsförmåga kan vara ordentligt nedsatt. Det kan vara
            antecknat att de kan jobba men att de har dålig rygg - varken
            lyft eller långt sittande är lämpligt. Det kan också vara så att
            de inte är så stresståliga.
          </note>
          <note>
            Var i dag anställer man människor med nedsatt arbetsförmåga,
            när fullt friska står i kö får att få ett arbete? Det sker sällan,
            särskilt med tanke på den fyra veckor långa sjukskrivningsperiod
            som arbetsgivarna skall betala för. Miljöpartiet har ett förslag,
            nämligen att det när människor har varit sjuka länge eller har
            blivit utstämplade från arbetsförmedlingen skall finnas en grundtrygghet
            att falla tillbaka på, så att det inte blir kommunerna som får
            ta över när staten sparar.
          </note>
          <note>
            Staten har i dag sparat mycket pengar, och statsministern talar
            stolt om att man har sanerat ekonomin.
          </note>
          <note>
            Man har dock lastat över stora delar av kostnaderna på kommunerna,
            genom att många behöver söka socialbidrag.
          </note>
          <note>
            Det som knäcker kommunerna i dag är de socialbidrag som betalas
            ut till svenskar och invandrare.
          </note>
          <note>
            Här tycker Miljöpartiet att staten måste ta ett större ansvar
            för sina medborgare så att inte kommunerna knäcks. Vilket land
            är betjänt av att kommunerna inte klarar ekonomin men i stället
            säger att det har skett besparingar i statskassan? Här vill vi
            att denna fråga skall ses över och att kommunerna inte skall straffbeläggas
            här. Kommunerna har också svårt att klara sin ekonomi i dag.
          </note>
          <note>
            Om inte försöken permanentas, är det mycket möjligt att man får
            börja från början igen. Då avbryts ju försöken. Man får börja
            om igen. Det kommer att kännas meningslöst för de olika inblandade
            parterna att behöva starta om igen efter flera års uppehåll.
          </note>
          <note>
            Grannkommunerna kan stå i startgroparna och vilja gå in i samarbetet.
          </note>
          <note type="speaker">
            Anf. 233 ROSE-MARIE FREBRAN (kd):
          </note>
          <note>
            Fru talman! Vi kristdemokrater motsätter oss inte den ändring
            i sjuklönelagen som föreslås i propositionen och betänkandet.
            Däremot har vi starka åsikter om det som propositionen och betänkandet
            inte behandlar när det gäller sjuklönelagen. Jag tror att det
            är ganska väl känt, nämligen sjuklöneperiodens längd.
          </note>
          <note>
            Vi har hela tiden hävdat, och fortsätter att hävda, att det borde
            röra sig om 14 dagar - inte 28 dagar.
          </note>
          <note>
            Vi välkomnade Folkpartiets begäran om ett utskottsinitiativ.
            Vi tyckte att det var mycket bra. Utskottet borde begära av regeringen
            ett förslag om en återgång till 14 dagar. Utskottsmajoriteten
            förtjänar kritik för sitt oresonliga fasthållande vid ett olyckligt
            beslut, som riksdagen tidigare har fattat.
          </note>
          <note>
            Argumenten mot förlängning som gavs då är lika relevanta i dag.
            De argumenten har inte på något sätt förlorat i kraft. Vi ser
            fortfarande hur den förlängda sjuklöneperioden gör att anställningar
            försvåras, att arbetsgivare är mindre benägna att anställa. Tröskeln
            är för hög. Vi ser att det drabbar svaga grupper på arbetsmarknaden
            eller sådana som inte har kommit in på den.
          </note>
          <note>
            Sedan var det den översyn som har utlovats. Jag är förvånad över
            att Anders Sundström stod den 30
          </note>
          <note>
            januari i kammaren och utlovade att ett utredningsuppdrag skulle
            överlämnas inom kort. Där skulle effekterna för småföretagen följas
            upp och även försäkringens utformning. Så står vi här den 13 mars
            och får höra av Ronny Olander att ett utredningsuppdrag till Riksförsäkringsverket
            bereds angående denna fråga.
          </note>
          <note>
            "Inom kort" är tydligen mer än ett par månaders tid. Det är konstigt
            att uppdraget inte har givits. Varför har det inte det, Ronny
            Olander?
          </note>
          <note>
            Nu är det inte Anders Sundström som är ansvarig.
          </note>
          <note>
            Men han förmedlade löftet i interpellationssvaret från socialförsäkringsministern.
            Socialdemokratiska gruppen i utskottet bör väl ha många kontakter
            med just den ministern och kanske kan förklara varför det har
            gått så långsamt. Detta brådskar ju.
          </note>
          <note>
            Vi försöker att hålla frågan levande. Jag uppfattade att Ronny
            Olander inte tycker om det. Men vi vet att det ligger sanning
            i det gamla ordspråket att droppen urholkar stenen. Vi kommer
            att fortsätta att driva frågan. Jag är övertygad om att det är
            inte bara fråga om oss kristdemokrater utan att flera andra partier
            kommer att göra detta.
          </note>
          <note>
            Fru talman! Sedan har vi den andra delen av betänkandet som behandlar
            försöksverksamheten med den finansiella samordningen. Vår kritik
            gäller på samma sätt det som propositionen inte behandlar, det
            den inte tar upp, det den inte ägnar tanke och omsorg.
          </note>
          <note>
            Propositionen behandlar en liten formell fråga om att ändra en
            siffra från fem till tio. Det vore inte mycket att stå här och
            bråka om. Nej! Men det vi är kritiska till är det som inte tas
            upp i propositionen.
          </note>
          <note>
            Den stora och viktiga frågan är hur vi bör driva arbetet framåt
            med samordning och samverkan. Varför är då behovet skriande stort
            på området? En orsak är kriteriepropositionen. Vi kristdemokrater
            ställde oss rent principiellt bakom förändrade kriterier för rätten
            till ersättning. Men vi hade tre hemställanspunkter i vår motion
            som inte blev tillräckligt tillgodosedda. Vi hade reservationer
            till betänkandet.
          </note>
          <note>
            Ronny Olander sade att utskottet är överens i fråga om gråzonen.
            Vi är rätt så överens när det gäller orden - att prata om detta.
            Men när det gäller att kräva handling och att föra frågan framåt,
            är vi inte överens.
          </note>
          <note>
            Vi var tvungna att reservera oss i utskottet. Kraven blev inte
            tillgodosedda. De gällde samordning, samverkan. De gällde kompetensförstärkning
            på försäkringskassorna, och de gällde uppföljningen.
          </note>
          <note>
            En orsak har vi alltså i att det var inte tillräckligt bra behandling
            från utskottets sida när det gäller kriteriepropositionen. Därför
            är detta fortfarande så viktigt. En annan orsak är budgetpropositionen,
            dvs.
          </note>
          <note>
            vårt utgiftsområde 10. Utskottsmajoriteten tillstyrkte regeringens
            förslag på att minska resurserna till rehabiliteringen till 200
            miljoner kronor i år och kommande år.
          </note>
          <note>
            Vi har senare i utskottet kunnat ta del av regleringsbrevet.
            Där har vi sett att regeringen trots minskade resurser ställer
            högre krav. Fler skall rehabiliteras och gå tillbaka till arbete,
            fast med hjälp av mindre resurser.
          </note>
          <note>
            Regeringen står alltså inte med fötterna på jorden.
          </note>
          <note>
            Regeringen är blåögd i denna fråga. Alltså är behovet skriande
            stort när det gäller samordning och att utnyttja de små resurser
            som finns på allra bästa sätt. Det är nu läge att gå vidare. Det
            är därför vi har avgivit det särskilda yttrandet och inte är helt
            nöjda med den skrivning som utskottsmajoriteten står bakom. Den
            hade inte ens varit så bra som den är om inte vi hade härjat som
            vi har gjort i utskottet. Det finns ingenting till grund i propositionen
            för det anförande som Ronny Olander har hållit här tidigare. I
            utskottsbehandlingen har oppositionen utgjort en blåslampa, och
            det har drivit behandlingen några steg framåt. Det är bra.
          </note>
          <note>
            Men hela riksdagen skulle behöva utgöra en blåslampa mot regeringen
            för att föra samverkansfrågorna framåt.
          </note>
          <note>
            Utskottet förväntar sig riktlinjer. Vi som står bakom det särskilda
            yttrandet förväntar oss verkliga överväganden och principförslag
            om hur vi skall jobba vidare.
          </note>
          <note type="speaker">
            Anf. 234 RONNY OLANDER (s):
          </note>
          <note>
            Fru talman! Jag har inget emot att Rose-Marie
          </note>
          <note>
            Frebran vill uppträda som blåslampa. Jag vill bara erinra Rose-Marie
            Frebran om att jag inte känner igen de resonemang som framfördes
            från talarstolen. Jag uppfattar att alla är lika behjärtade och
            besjälade av att vi på alla sätt försöker få alla aktörer att
            verka för en bra rehabiliteringsverksamhet. Detta gäller också
            den finansiella samordningen och samverkan av
          </note>
          <note>
            FINSAM-projektet och SOCSAM-projektet. Det är klart, Rose-Marie
            Frebran, att man i oppositionsställning gärna vill säga: Det är
            vi som har drivit fram detta. Det är tack vare att vi är blåslampa
            som det här blir av. Jag bara konstaterar att man använder det
            uttrycket.
          </note>
          <note>
            Likadant är det när Rose-Marie Frebran pratar om att hålla frågan
            om den förlängda arbetsgivarperioden levande. Det har inte heller
            vi något emot. Men i många andra sammanhang pratar vi om fasta
            spelregler. Man skall veta vad som gäller på arbetsmarknaden.
            Man skall ha långsiktiga resonemang. Om vi från den 23 oktober
            fram till i dag, sedan det har trätt i kraft vid årsskiftet, hela
            tiden skall skifta runt mellan olika regler, hur skall arbetsgivarna
            då kunna planera sin verksamhet? Det gäller dels produktionen,
            dels rehabiliterings- och arbetsmiljöverksamheten, som är så otroligt
            viktig.
          </note>
          <note type="speaker">
            Anf. 235 ROSE-MARIE FREBRAN (kd):
          </note>
          <note>
            Fru talman! Jag gläder mig över omsorgen om arbetsgivarna, att
            det inte vore bra för dem att få en förändring nu. För hur skall
            de då kunna veta vad som gäller?
          </note>
          <note>
            De förstår tydligen inte sitt eget bästa. De skulle ju gärna
            vilja ha en förändring. Fasta spelregler skall vara bra. Vi skall
            inte ha fasta spelregler som är dåliga. Vi skall se till att regelverket
            blir bra. Sedan skall vi hålla fast vid det. Här kommer vi att
            jobba vidare för att få en förbättring till stånd. Jag hoppas
            att den här översynen skall innebära någon förbättring när den
            väl kommer till stånd. Jag undrar fortfarande varför den inte
            har kommit har till stånd och varför uppdraget ännu inte har givits.
          </note>
          <note>
            När det gäller frågan om samverkan och samordning, gråzonsproblematiken,
            tycker jag att det är jättebra med all den goda vilja som Ronny
            Olander ger uttryck för här i debatten. Den fanns inte i handling
            när vi behandlade kriteriepropositionen. Det gjorde den tyvärr
            inte. Jag säger, och jag har i mitt anförande också givit det
            erkännandet, att vi i utskottet även har sett majoriteten ta några
            steg framåt. Till dels har den i alla fall varit med i detta blåslampegäng.
            Det är bra, men det behövs mer. Vi är inte riktigt nöjda.
          </note>
          <note type="speaker">
            Anf. 236 RONNY OLANDER (s):
          </note>
          <note>
            Fru talman! Vi är helt överens om att vi skall ha trygga socialförsäkringssystem.
            Vi skall ha det, och det har vi haft i Sverige. Det skall vara
            bra, rejäla trygghetssystem. Där finns det absolut ingen annan
            mening att över huvud taget fundera över.
          </note>
          <note>
            Låt oss också ta möjligheten att nogsamt följa
          </note>
          <note>
            FINSAM-försöken och ta del av utvärderingen. Låt oss följa SOCSAM-försöken
            och ha en positiv inställning. Låt oss också vara medvetna om
            de beskrivningar som vi har fått från Socialstyrelsen och
          </note>
          <note>
            Riksförsäkringsverket. Det är ändå dem vi måste ha förtroende
            för, det tycker i alla fall jag. De säger att det tar tid. I andra
            sammanhang är vi i vårt utskott mycket noga med att prata om att
            vi måste ha konsekvensanalyser. Låt oss ha ett rejält, bra underlag
            när vi sedan, förhoppningsvis om inte alltför många år, kan permanenta
            en bra verksamhet som står på en bra, stabil grund.
          </note>
          <note>
            Sedan till detta med de människor som skulle kunna riskera att
            hamna i en gråzon. Inte någonstans i vårt betänkande eller i propositionen
            finns det över huvud taget en tanke på att människor skall hamna
            i en gråzon. Tvärtom har både regeringen i sitt propositionsskrivande
            och vi i vårt utskottsskrivande givit i uppdrag åt myndigheter
            att nogsamt följa detta, just för att inte människor skall hamna
            i någon typ av gråzon. Låt oss tillsammans vara möjligheternas
            ambassadörer och inte svårigheternas konsulter. Jag menade faktiskt
            mycket väl med de sista meningarna.
          </note>
          <note>
            Låt oss, i stället för att söka svårigheterna, med ett öppet
            sinnelag tillsammans söka de positiva möjligheterna, och på det
            viset också värna om våra socialtrygghetsförsäkringssystem och
            om den generella välfärden.
          </note>
          <note type="speaker">
            Anf. 237 ROSE-MARIE FREBRAN (kd):
          </note>
          <note>
            Fru talman! Nej, jag hoppas verkligen, Ronny
          </note>
          <note>
            Olander, att ingen uttrycker någonting i några propositioner
            eller betänkanden som visar på att man skulle önska att människor
            hamnar mellan stolarna.
          </note>
          <note>
            Jag tror ingen om något så illa, det gör jag faktiskt inte. Men
            det som krävs är ju något mer. Det är att ta itu med den problematik
            som gör att människor hamnar där.
          </note>
          <note>
            Med en renodling av trygghetssystemen, något som i princip är
            positivt, krävs ju att man gör samordningar, så att man fångar
            upp dem som faktiskt ramlar mellan stolarna. Det är det som inte
            är löst.
          </note>
          <note>
            Det hjälper inte hur god vilja Ronny Olander än visar här i kammaren.
            Det löser inte problemet. Det fångar inte upp de människor som
            ramlar mellan stolarna, och de som redan har gjort det och som
            finns i det läget redan i dag.
          </note>
          <note>
            När det gäller den samordningsverksamhet som pågår på försöksnivå,
            hoppas jag att jag inte hörde rätt. Jag tyckte jag hörde att det
            skulle kunna ta år innan vi kommer vidare. När det gäller FINSAM
          </note>
          <note>
            säger ju både Socialstyrelsen och Riksförsäkringsverket att det
            är dags att överväga fortsättningen av samarbetet, och att alltså
            inte bara låta det rulla på. Man har redan sett tillräckligt mycket.
            Vi har fått en slutrapport. Nu behöver vi komma in i ett övervägandestadium.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 19 mars
          </note>
          <note>
            1996/97:399 av Åke Carnerö (kd) till försvarsministern
          </note>
          <note>
            Förarlösa fjärrstyrda flygplan
          </note>
          <note>
            1996/97:400 av Åke Carnerö (kd) till utrikesministern
          </note>
          <note>
            Formaliserad dialog med NATO
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 april.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            19 mars
          </note>
          <note>
            1996/97:351 av Ann-Kristine Johansson (s) till arbetsmarknadsministern
            Sysselsättningsskapande åtgärder
          </note>
          <note>
            1996/97:352 av Christin Nilsson (s) till försvarsministern
          </note>
          <note>
            Försvarets policy vid värvning av medlemmar till hemvärnet
          </note>
          <note>
            1996/97:355 av Annika Nordgren (mp) till utbildningsministern
          </note>
          <note>
            Djurförsök i utbildningen
          </note>
          <note>
            1996/97:357 av Åke Carnerö (kd) till försvarsministern
          </note>
          <note>
            Totalförsvarspliktigas personalskadeskydd
          </note>
          <note>
            1996/97:366 av Kia Andreasson (mp) till arbetsmarknadsministern
          </note>
          <note>
            Öresundsregionen
          </note>
          <note>
            1996/97:368 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Besparingarna och underhållsstödet
          </note>
          <note>
            1996/97:369 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Försörjningsplikten och utbetalandet av underhållsstödet
          </note>
          <note>
            1996/97:370 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Det förlängda underhållsstödet
          </note>
          <note>
            1996/97:371 av Ulla Hoffmann (v) till kommunikationsministern
          </note>
          <note>
            Nedläggningar av postkontor
          </note>
          <note>
            1996/97:372 av Göthe Knutson (m) till finansministern
          </note>
          <note>
            Skattereduktion för arbeten på privatbostad
          </note>
          <note>
            1996/97:373 av Anna Åkerhielm (m) till arbetsmarknadsministern
          </note>
          <note>
            Stöd till orter där militärförband läggs ned
          </note>
          <note>
            1996/97:375 av Elver Jonsson (fp) till kommunikationsministern
          </note>
          <note>
            Kostnaderna för distribution av tidningar
          </note>
          <note>
            1996/97:376 av Marietta de Pourbaix-Lundin (m) till statsrådet
            Thomas Östros
          </note>
          <note>
            Avdrag för förlust vid rån och stöld
          </note>
          <note>
            1996/97:377 av Eva Goës (mp) till socialministern
          </note>
          <note>
            Drogen GHB
          </note>
          <note>
            1996/97:380 av Agne Hansson (c) till näringsministern
          </note>
          <note>
            Ökat regionalt utvecklingsstöd till Kalmar län
          </note>
          <note>
            1996/97:381 av Sonja Fransson (s) till försvarsministern
          </note>
          <note>
            En brandvarnare i varje bostad
          </note>
          <note>
            1996/97:382 av Göran Hägglund (kd) till statsrådet
          </note>
          <note>
            Maj-Inger Klingvall
          </note>
          <note>
            Individuella välfärdskonton
          </note>
          <note>
            1996/97:383 av Dan Ericsson (kd) till miljöministern
          </note>
          <note>
            Skyddet av älvarna
          </note>
          <note>
            1996/97:387 av Dan Ericsson (kd) till försvarsministern
          </note>
          <note>
            Verksamheten på Malmen, Linköping
          </note>
          <note>
            1996/97:388 av Lena Klevenås (s) till utbildningsministern
          </note>
          <note>
            Planering av högskoleutbildning
          </note>
          <note>
            1996/97:391 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Räntevinster på pensionspengar
          </note>
          <note>
            1996/97:392 av Maggi Mikaelsson (v) till miljöministern
          </note>
          <note>
            Kärnkraftsavfall
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 april.
          </note>
          <note>
            20 § Kammaren åtskildes kl. 21.59.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 7 § anf. 35 (delvis), av talmannen därefter t.o.m.10
            § anf. 69 (delvis), av tredje vice talmannen därefter t.o.m. voteringen
            kl. 14.54, av andre vice talmannen därefter t.o.m. voteringen
            kl. 17.05, av tredje vice talmannen därefter t.o.m.17 § anf. 218
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
