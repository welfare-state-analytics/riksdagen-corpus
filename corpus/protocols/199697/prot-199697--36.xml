<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--36</head>
          <docDate when="1996-11-29">1996-11-29</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Meddelande om anmälan till debatterna vecka 50
          </note>
          <note>
            Andre vice talmannen meddelade att för planeringen av debatterna
            skulle de ledamöter och statsråd som ville delta anmäla sig till
            kammarkansliet senast tisdagen den 3 december kl. 17.00.
          </note>
          <note>
            2 § Meddelande om frågestunden
          </note>
          <note>
            Andre vice talmannen meddelade att vid frågestunden torsdagen
            den 5 december kl. 14.00 skulle följande statsråd närvara:
          </note>
          <note>
            Statsminister Göran Persson, justitieminister Laila
          </note>
          <note>
            Freivalds, finansminister Erik Åsbrink, kommunikationsminister
            Ines Uusmann, jordbruksminister Annika Åhnberg, statsrådet Pierre
            Schori, statsrådet Björn von Sydow och statsrådet Ulrica Messing.
          </note>
          <note>
            3 § Meddelande om uteblivna svar
          </note>
          <note>
            Till riksdagen hade inkommit följande skrivelse:
          </note>
          <note>
            Interpellationerna 1996/97:55 och 67, fråga
          </note>
          <note>
            1996/97:102
          </note>
          <note>
            Till riksdagen
          </note>
          <note>
            Interpellation 1996/97:55 av Marianne Samuelsson om statsministerns
            besök i Kina och de mänskliga rättigheterna.
          </note>
          <note>
            Interpellation 1996/97:67 av Göran Lennmarker om statsministerns
            uttalande i Kina.
          </note>
          <note>
            Fråga 1996/97:102 av Sten Tolgfors om värdegrunden för regeringens
            utrikespolitik.
          </note>
          <note>
            Mot bakgrund av den särskilt anordnade debatten den 20 november
            1996 med anledning av statsminister Göran Perssons resa till Kina
            kommer interpellationerna och frågan inte att besvaras.
          </note>
          <note>
            Stockholm den 26 november 1996
          </note>
          <note>
            Enligt uppdrag
          </note>
          <note>
            Göran Sellvall
          </note>
          <note>
            Expeditionschef
          </note>
          <note>
            4 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1996/97:70
          </note>
          <note>
            Till riksdagen
          </note>
          <note>
            Interpellation 1996/97:70 av Marianne Andersson om flyktingpolitiken.
          </note>
          <note>
            Interpellationen kommer att besvaras torsdagen den 5 december
            1996.
          </note>
          <note>
            Skälet till dröjsmålet är utlandsresa samt arbetsanhopning.
          </note>
          <note>
            Stockholm den 26 november 1996
          </note>
          <note>
            Pierre Schori
          </note>
          <note>
            5 § Svar på interpellation 1996/97:59 om behörighet för högskolestudier
          </note>
          <note>
            Anf. 1 Utbildningsminister CARL
          </note>
          <note>
            THAM (s):
          </note>
          <note>
            Fru talman! Håkan Holmberg har frågat mig om regeringen avser
            att återkomma till riksdagen med förslag till tydligare förkunskapskrav
            för högskolestudier.
          </note>
          <note>
            Bakom Håkan Holmbergs fråga ligger beslutet om standardbehörigheter
            som Högskoleverket nyligen fattade. Som Håkan Holmberg mycket
            riktigt påpekar, är detta beslut en följd av riksdagsbeslutet
            om antagning som fattades i våras. Det som nu oroar Håkan
          </note>
          <note>
            Holmberg är att enstaka studenter kommer att antas utan att ha
            godkända betyg i svenska eller engelska och att detta skulle innebära
            att dessa personer har lurats in i en utbildning som de inte har
            förutsättningar att genomföra.
          </note>
          <note>
            Håkan Holmbergs fråga ger mig anledning att klara ut några missförstånd
            som spritts om dessa frågor.
          </note>
          <note>
            De nya behörighetsreglerna, vilkas principer riksdagen antog
            i våras, innebär, i motsats till vad som ibland påståtts, högre
            kvalitetskrav i förhållande till nuvarande regler. Tidigare regler
            om allmän behörighet innehöll inte någon bestämmelse om lägsta
            betyg, motsvarande godkänt. En elev var alltså allmänt behörig
            även om hon eller han hade ettor i sitt betyg. Nu måste alla sökande
            vara godkända i kurser som omfattar minst 90 % av alla de gymnasiepoäng
            som krävs för ett slutbetyg.
          </note>
          <note>
            Den nya gymnasieskolan är vidare starkt förändrad till innehållet.
            Numera läser alla elever i gymnasieskolan fler allmänna ämnen,
            de s.k. kärnämnena.
          </note>
          <note>
            Det betyder bl.a. att fr.o.m. 1997 kommer alla som lämnar gymnasieskolan
            att som regel ha läst svenska i minst 12 år och engelska i upp
            till 9 år. Också detta innebär en kvalitetshöjning i förhållande
            till tidigare.
          </note>
          <note>
            Det nya betygssystemet ger också andra möjligheter att ställa
            kvalitetskrav såsom nu har skett, dvs. 90 %
          </note>
          <note>
            av antalet gymnasiepoäng som krävs för att få ett slutbetyg skall
            vara godkända. Därmed har vi lämnat öppet möjligheten att kunna
            misslyckas i högst 10 %
          </note>
          <note>
            av kurserna men ändå har chansen att komma in i högskolan. Det
            kan teoretiskt innebära att man är underkänd i svenska eller engelska,
            men inte i båda ämnena.
          </note>
          <note>
            För många utbildningar finns det också krav på särskild behörighet,
            de s.k. standardbehörigheterna.
          </note>
          <note>
            De särskilda behörighetskraven anger de förkunskaper som faktiskt
            ställs i ett enskilt ämne och varierar mellan olika utbildningar.
            Dessa regler fastställs av
          </note>
          <note>
            Högskoleverket.
          </note>
          <note>
            Med svenska och engelska förhåller det sig annorlunda. Alla som
            har gått i gymnasieskolan har läst dessa ämnen och har vissa kunskaper.
            Men det är redan beaktat i de grundläggande behörighetsreglerna,
            och därför skall man inte ställa krav i dessa ämnen för särskild
            behörighet annat än för de utbildningar som i särskild grad bygger
            vidare på just dessa kunskaper.
          </note>
          <note>
            Vi talar nu om en mycket begränsad grupp individer. För att över
            huvud taget komma in på högskolan måste de sökande ha goda eller
            mycket goda betyg i alla andra ämnen för att kompensera ett misslyckande
            i ett ämne. Kanske handlar det om en dyslektiker eller en invandrare
            som haft svårigheter i svenska eller i engelska men som ändå lyckats
            bra eller mycket bra i övrigt. Skall denne då av formella skäl
            ställas utanför högskolan? Nej - innebörden av riksdagens beslut
            är att vi vill hålla öppet för den som har lyckats bra i stort
            men misslyckats i något ämne.
          </note>
          <note>
            Är detta nu ett stort problem? Nej. Av 41 000 som sökte och kom
            in höstterminen 1996 hade bara 1 % av de antagna betyget 1 eller
            saknade betyg i svenska, och motsvarande gällde engelskan.
          </note>
          <note>
            Samma sak gäller på de utbildningar där konkurrensen inte är
            så stor. Inte heller här är detta något problem. Av de 6 000 som
            antagits till ingenjörsutbildningarna genom VHS hösten 1996 var
            det mindre än 1 % som hade betyget 1 eller saknade betyg i svenska
            och 1,5 % i engelska.
          </note>
          <note>
            Man skall enligt min mening inte ställa formella krav när det
            inte behövs. Tvärtom skall vi hjälpa våra studiemotiverade ungdomar
            att komma in i högskolan och inte stänga ute vissa sökande av
            formella skäl.
          </note>
          <note>
            Högskolestudier kräver förmåga både i svenska och engelska. Detta
            vet de sökande, och är de motiverade klarar de också av det, även
            om de skulle ha misslyckats i gymnasiet. All erfarenhet, och också
            studier, visar att avgörande för framgång i studierna är intresse,
            motivation och att den enskilde tar ansvar för sina egna studier.
            Det betyder mycket mer än formella behörighetskrav.
          </note>
          <note>
            Jag har hört några företrädare för högskolan säga att högskolan
            nu måste sänka kraven i engelska och svenska. Jag vill då säga
            att en sådan åtgärd helt skulle strida mot intentionerna i riksdagens
            beslut och även mot de kvalitetskrav statsmakterna i övrigt har
            satt upp. Jag utgår från att så inte kommer att ske.
          </note>
          <note>
            Jag delar alltså inte Håkan Holmbergs oro för att man lurar in
            personer i högskoleutbildning som de inte har förutsättningar
            att klara av det. Jag är övertygad om att den enskilda individen
            kan ta ett eget ansvar för sitt utbildningsval och för sin studier.
            Jag är också övertygad om att högskolan ger god information om
            vad som faktiskt krävs och att högskolan också tar ett ansvar
            för sina studenter.
          </note>
          <note type="speaker">
            Anf. 2 HÅKAN HOLMBERG (fp):
          </note>
          <note>
            Fru talman! Jag vill tacka utbildningsministern för svaret. Det
            jag frågade om var noga räknat om regeringen avser att återkomma
            till riksdagen med förslag till tydligare förkunskapskrav för
            högskolestudier. Jag förstår av svaret att det tänker regeringen
            inte göra.
          </note>
          <note>
            Det behövs inte, därför att den ordning vi nu fått innebär att
            kraven ändå kommer att ligga högre än tidigare.
          </note>
          <note>
            Jag skall inte bestrida att kvalitetskraven allmänt sett höjs
            genom att det nu har införts ett system som skiljer sig från det
            som gällde tidigare. Men det löser tyvärr inte de problem som
            har uppstått genom Högskoleverkets beslut, och som har lett till
            mycket kraftiga reaktioner från universitet och högskolor, studentföreträdare
            och t.ex. lärare i gymnasieskolan.
          </note>
          <note>
            Det handlar här inte i första hand om - även om det är en aspekt
            - att enskilda studenter, kanske några hundra, lockas in på utbildningar
            som de inte har förutsättningar att genomföra. Det är bara en
            av de aspekter som jag tar upp i min interpellation. Den stora
            risken är att fel signal om vikten av kunskaper i svenska och
            engelska sänds ut och att kvaliteten som ett resultat av dessa
            signaler - inte därför att man vill det, utan därför att det så
            småningom kan bli en effekt som man inte önskar men som inträffar
            ändå - riskerar att sänkas när den i stället borde höjas.
          </note>
          <note>
            Insikten om att den gamla ordningen inte var bra har vuxit fram
            som ett resultat av en utveckling som innebär att den högre utbildningen
            får en allt starkare internationell prägel. Allt större andel
            av kurslitteraturen i alltfler ämnen är på engelska. Det internationella
            utbytet ökar. Kraven på att kunna uttrycka sig klart och att utan
            hinder delta i och följa en vetenskaplig diskussion både på sitt
            eget språk och på det ledande internationella språket blir alltmer
            påtagliga.
          </note>
          <note>
            Det blir då fel signal när en majoritet i Högskoleverkets styrelse
            på grund av riksdagens tidigare beslut känner sig tvungen att
            avstå från att kräva godkänt i svenska och engelska både som allmän
            grundläggande behörighet och som särskilt behörighet till vissa
            utbildningar. Det skall dock finnas på några ställen, och det
            får vi vara glada för. Men det är alltså fullt möjligt att antas
            till jurist- eller ekonomutbildning utan att vara godkänd i svenska
            eller engelska från gymnasiet.
          </note>
          <note>
            Det är naturligtvis inte för att förfölja utbildningsministern
            eller för att hetsa upp folk på osakliga grunder som beslutet
            nu kommenteras, t.ex. i Lärartidningen där det kallas en utbildningspolitisk
            skandal. Orsaken är naturligtvis att man känner sig djupt oroad
            av symbolvärdet i det beslut som fattats.
          </note>
          <note>
            Sedan en del år tillbaka pågår en debatt kring frågan om den
            svenska högre utbildningens kvalitet. När man i internationella
            sammanhang försöker bedöma den och jämföra den med andra länder
            spelar kriterier som längd på utbildningen och förkunskapskrav
            en viktig roll. Vilka slutsatser om kvaliteten på svensk högre
            utbildning skall man dra internationellt, när man inser att det
            varken finns generella eller särskilda krav på svenska och engelska
            för att antas? Vad händer när man upptäcker att det kommer att
            krävas godkänt betyg i bl.a. svenska och engelska framöver för
            att komma in på ett gymnasieprogram, men inte för att komma in
            på en högskoleutbildning?
          </note>
          <note>
            Det finns tydligen en motsättning och en konflikt här. Den beskrivs
            som att regeringen betonar tillträde för alla medan högskolan
            betonar kvalitet. Men denna konflikt är i allt väsentligt konstruerad.
            Vad betyder tillträde för alla, om det gäller tillträde till en
            utbildning som en del inte kan klara av? Vad händer om resultatet
            skulle bli att nivån efter hand sänks? Vad är det då man har fått
            tillträde till?
          </note>
          <note>
            Carl Tham har pressats på en rad olika punkter den senaste tiden,
            och jag skall inte gå in på alla. Men jag kan konstatera att det
            på denna punkt finns ett mycket lätt sätt för Carl Tham att ta
            udden av kritiken mot regeringens högskolepolitik: Erkänn att
            detta beslut i Högskoleverket inte var bra, och kom igen till
            riksdagen med ett förslag om tydligare förkunskapskrav!
          </note>
          <note>
            Anf. 3 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag håller verkligen med Håkan
          </note>
          <note>
            Holmberg om att denna konflikt är konstruerad - det är helt sant.
            De reaktioner som kan avläsas beror antingen på att man har missförstått
            innebörden av riksdagens beslut i våras eller på att man i något
            sorts polemisk nit påstår att man numera inte behöver kunna svenska
            och engelska för att studera på högskolan.
          </note>
          <note>
            Så är ju inte fallet, vilket jag också visade i mitt interpellationssvar.
          </note>
          <note>
            Konflikten är konstruerad. Det rör sig nämligen om ett ytterst
            litet antal individer som möjligen kan beröras av detta. Deras
            förutsättningar för att bedriva studier vid högskolan måste vara
            mycket goda, beroende på att de för att kompensera sitt eventuella
            underbetyg i svenska eller engelska måste ha goda betyg i de andra
            ämnena. Såväl vetenskapliga studier som erfarenheten visar att
            den formella förkunskapen inte betyder så mycket under förutsättning
            av att individen har studiemotivation och verkligen är villig
            att satsa på sina studier. Det kommer säkert också att visa sig
            i denna fråga.
          </note>
          <note>
            Konflikten är alltså konstruerad, och man har felaktigt givit
            ett intryck av att kvalitetskraven sänks när det i själva verket
            är motsatsen som gäller: kvalitetskraven höjs. Konflikten är också
            konstruerad såtillvida att man här och var från högskolans sida
            har sagt att man måste sänka kraven. Det är inte fråga om det.
          </note>
          <note>
            Något sådant skulle strida mot intentionerna i riksdagens beslut.
            Jag förmodar att Håkan Holmberg som riksdagsman anser att statens
            myndigheter skall följa riksdagens beslut. Något annat skulle
            förvåna mig.
          </note>
          <note>
            Det skulle därför vara förvånande om jag i Håkan
          </note>
          <note>
            Holmbergs anförande kunde utläsa att han kritiserade
          </note>
          <note>
            Högskoleverket för ett beslut som följde riksdagens beslut. Jag
            utgår från att så inte kan vara fallet. Högskoleverket kan inte
            i sina beslut kvälja dom över vad riksdagen har fattat beslut
            om.
          </note>
          <note>
            Beträffande det Håkan Holmberg sade om att återkomma till riksdagen
            vill jag peka på att Högskoleverket har till uppgift att kontinuerligt
            följa kvaliteten på studierna. Verket bedriver också ett mycket
            aktivt kvalitetsarbete. Det finns inga som helst skäl att tro
            att detta riksdagsbeslut skulle innebära några problem. Jag tror
            tvärtom att de ökade kvalitetskraven kommer att leda till ökad
            kvalitet också i högskolan och till en uppmärksamhet på kvalitetsfrågorna
            som kanske inte tidigare alltid har funnits. Om det mot förmodan
            skulle visa sig att sådana problem skulle uppstå är Högskoleverket
            självfallet skyldigt att peka på detta. Då får regeringen överväga
            vilka eventuella åtgärder som behöver vidtas. Men jag ser i dagsläget
            inget skäl för att några sådana är nödvändiga.
          </note>
          <note type="speaker">
            Anf. 4 HÅKAN HOLMBERG (fp):
          </note>
          <note>
            Fru talman! I sak är detta naturligtvis en konstruerad konflikt
            om man nu bortser från det läget med de beslut som har fattats
            - först regeringens förslag, sedan riksdagsbeslutet och slutligen
            beslutet i Högskoleverket. Nu har det ändå uppstått en situation
            som upppfattas som en konflikt, och det beror på att det genom
            denna beslutsserie har skickats en signal som inte stämmer med
            de intentioner som det råder ganska stor enighet om i övrigt.
            Det existerar självfallet en risk för punktvis sänkt kvalitet
            - inte genast, i morgon eller nästa termin, men efter hand, om
            det till vissa utbildningar visar sig komma relativt många som
            inte har tillräckliga förkunskaper. Det kan förstås få till effekt
            att man t.ex. inte väljer den mest relevanta kurslitteraturen
            på utbildningar där sådana situationer uppstår.
          </note>
          <note>
            Sedan vill jag påminna om att beslutet i Högskoleverkets styrelse
            inte var enhälligt. Det var inte självklart, åtminstone inte för
            alla som satt där, hur man skulle uppfatta intentionerna från
            regering och riksdag. Alla som röstade för detta var inte heller
            glada över resultatet. Lars Anell, som är direktör på
          </note>
          <note>
            Volvo, beklagar utfallet i en intervju i Skolvärlden.
          </note>
          <note>
            Han trodde att han var mer eller mindre tvungen att rösta för
            detta. Han säger dessutom att han tror att nästan alla i styrelsen
            är överens om att de tidigare regerings- och riksdagsbesluten
            var olyckliga. Han kommenterar sakinnehållet så här: Vi gillar
            inte läget eftersom eleverna med minst studievana drabbas allra
            mest. Regering och riksdag har velat visa vänlighet mot elever
            utan studietraditioner, men i själva verket gör man dem en björntjänst.
            Det är inte säkert att verkligheten exakt kommer att motsvara
            det han säger, men det visar ändå på en känsla av bristande tillfredsställelse
            med den situation man har hamnat i också inom Högskoleverkets
            styrelse.
          </note>
          <note>
            Dessutom fanns det reservanter, och även de ansåg sig ha goda
            skäl för att inta en motsatt hållning.
          </note>
          <note>
            Man stöder sig på högskoleförordningen, där det talas om att
            de krav på särskilda förkunskaper som skall kunna ställas skall
            vara sådana som är helt nödvändiga för att studenten skall kunna
            tillgodogöra sig utbildningen. Det är inte orimligt att hävda
            att godkänt betyg i svenska är i sak nödvändigt för att man skall
            kunna tillgodogöra sig en högre utbildning. Förmodligen kan samma
            sak sägas om engelska. Reservanterna hänvisar också till ett omfattande
            remissarbete som har bedrivits vid universitet och högskolor.
            Det har lett till stor enighet om den roll som svenska och engelska
            spelar för att man skall kunna tillgodogöra sig en högre utbildning.
          </note>
          <note>
            Här har det alltså uppstått en situation där det kanske hade
            gått att fatta ett annat beslut, men där några har trott sig vara
            tvungna att tolka riksdagens och regeringens intentioner på detta
            sätt. Andra har ansett att man med samma beslut i bakgrunden skulle
            ha kunnat fatta ett annat beslut. Vi har fått en konflikt mellan
            två olika synsätt. Vi har också fått en situation där det faktiskt
            sänds ut en signal som överallt i högskolevärlden i Sverige uppfattas
            som att det som i alla andra sammanhang sägs om vikten av goda
            kunskaper och godkänt betyg i svenska och engelska ändå inte betyder
            så mycket, och kanske inte skall tas på fullt allvar. Det är den
            situation som har uppstått. Regeringen och utbildningsministern
            borde vara beredda att förutsättningslöst titta på detta en gång
            till och komma tillbaka till riksdagen.
          </note>
          <note>
            Anf. 5 Utbildningsminister CARL
          </note>
          <note>
            THAM (s):
          </note>
          <note>
            Fru talman! Hur mycket Håkan Holmberg än citerar sinnesstämningar
            hos olika styrelseledamöter kan ingen tvekan råda i den formella
            frågan. Diskussionen huruvida man skulle behöva godkänt betyg
            i 100 % av samtliga kurser på gymnasiet eller inte fördes i riksdagen.
            Riksdagen fattade sedan ett visst beslut. Självfallet skall statens
            myndigheter följa riksdagens beslut. Det förvånar mig att Håkan
            Holmberg tycks anse att detta inte är självklart.
          </note>
          <note>
            Men detta gäller egentligen inte den formella frågan, utan frågan
            om substansen. Jag är glad att konstatera att vi uppenbarligen
            tycks vara eniga om vad som i själva verket är innebörden av riksdagens
            beslut - att detta är en kvalitetshöjning och att problemet är
            synnerligen begränsat. Enligt Håkan Holmberg skulle det uteslutande
            handla om s.k. signaler.
          </note>
          <note>
            Det pratas i dagens debatt oerhört mycket om signaler hit och
            dit. Jag skulle vilja föreslå att Håkan
          </note>
          <note>
            Holmberg och även andra som har uttalat sig i den här frågan
            inte bryr sig så mycket om signaler utan mer ser till substansen,
            vad det faktiskt handlar om. Detta har jag redan redogjort för
            i mitt interpellationssvar.
          </note>
          <note>
            Jag har ingen möjlighet, fru talman, att bedöma sinnesstämningen
            hos de personer som fattar beslut i styrelser för olika statliga
            myndigheter. Det är heller inte min uppgift att recensera dem,
            än mindre att här i kammaren polemisera mot eller kommentera uttalanden
            av personer som inte sitter i riksdagen.
          </note>
          <note>
            Jag vill ändå konstatera att det i den här frågan inte finns
            någon som helst anledning till oro och att det inte har utskickats
            några felaktiga signaler. Vad som har hänt är att vi har höjt
            kvalitetskraven. Riksdagen har fattat ett beslut. Vi håller öppet
            för att en elev på gymnasiet skall kunna misslyckas med 10 %
          </note>
          <note>
            av sina kurser. Det kommer att röra sig om ytterst få individer
            som har misslyckats i svenska eller engelska men som ändå har
            så goda betyg i de andra ämnena att de kommer in på högskolan.
            Detta har jag också redovisat. Därmed tror jag att man kan lägga
            diskussionen till handlingarna.
          </note>
          <note>
            Kvalitetsfrågan i högskolan är oerhört central, och den följer
            vi uppmärksamt. Högskoleverket kommer inom kort, antingen strax
            före jul eller efter nyårshelgerna, att avge en rapport om kvalitetssituationen
            i högskolan. Detta kommer att ske också fortsättningsvis, och
            om det skulle visa sig att det här finns några problem kommer
            regeringen att återkomma till riksdagen.
          </note>
          <note type="speaker">
            Anf. 6 HÅKAN HOLMBERG (fp):
          </note>
          <note>
            Fru talman! Det är möjligt att det är något slags formell förbrytelse
            att diskutera sinnesstämningar hos människor som har varit med
            om att fatta ett beslut eller som har kommenterat ett beslut som
            har fattats.
          </note>
          <note>
            Poängen i det här sammanhanget är ändå rätt intressant, nämligen
            att åtskilliga av dem som har deltagit i beslutet i Högskoleverkets
            styrelse uppenbarligen känner olust inför den situation som en
            del av dem menar att man har tvingats in i därför att man anser
            att det bara finns ett sätt att läsa riksdagens beslut. Andra
            har däremot dragit slutsatsen att det kanske hade gått att dra
            en annan slutsats av det beslut som fattades här i riksdagen.
          </note>
          <note>
            Jag vill inte gå in på detta, men jag kan ändå inte avhålla mig
            från att ställa frågan: Om nu Högskoleverkets majoritet hade hamnat
            tvärtom - för det var ju ett beslut med en rösts majoritet, om
            jag minns rätt -, om man alltså hade intagit den hållning som
            jag och åtskilliga andra tycker är den rimliga i sakfrågan gällande
            svenska och engelska, hade då utbildningsministern ryckt ut och
            tagit avstånd från beslutet och hävdat att man hade förgripit
            sig på riksdagsbeslutet?
          </note>
          <note>
            Jag tvivlar på det. Då hade sannolikt alla berörda insett att
            beslutet var klokt och förnuftigt, och sedan hade det inte varit
            mer diskussion om saken.
          </note>
          <note>
            Nu har vi fått en situation som inte är lycklig. Om nu majoritetens
            läsning av riksdagsbeslutet är den enda möjliga, är det naturligtvis
            den som skall ligga till grund för det beslut som fattas. Men
            i så fall faller ju allting tillbaka på riksdagen och ytterst
            på regeringen. Jag noterar att utbildningsministern i den allra
            sista meningen av sitt förra inlägg ändå föreföll öppna en dörr
            för att komma igen ifall det visar sig att det här får sådana
            konsekvenser som man nu överallt i
          </note>
          <note>
            Högskolesverige varnar för.
          </note>
          <note>
            Anf. 7 Utbildningsminister CARL
          </note>
          <note>
            THAM (s):
          </note>
          <note>
            Fru talman! Håkan Holmberg invecklar sig i olika resonemang om
            hypotetiska beslut hit eller dit och minoriteter och majoriteter.
            Jag skall inte längre fördjupa mig i detta. Jag bara konstaterar
            att riksdagen fattar beslut och att statens myndigheter självfallet
            följer dessa beslut. Det är regeringens ansvar att inför riksdagen
            se till att de beslut som riksdagen fattar också genomförs. Jag
            är övertygad om att Håkan
          </note>
          <note>
            Holmberg vid närmare eftertanke också inser det.
          </note>
          <note>
            Det är nu inte den formella frågan det gäller, utan det gäller
            substansen. Riksdagens beslut innebar en kvalitetshöjning. Det
            innebar samtidigt att man höll en dörr litet öppen för dem som
            misslyckats i något ämne, för att också de skall få chansen. Erfarenheten
            har visat att det inte är så att de som går vidare till högskolan
            och har misslyckats i något ämne i högre grad än andra har bristande
            studieframgångar, utan det handlar väldigt ofta om studiemotivation
            och annat. Därför bör man inte i onödan sätta upp ännu hårdare
            krav än de nuvarande.
          </note>
          <note>
            Jag vill också upprepa att det inte från de ansvariga myndigheterna,
            från riksdagen eller regeringen har skickats ut någon som helst
            s.k. signal om att högskolorna skall sänka sina krav i svenska
            eller engelska.
          </note>
          <note>
            Tvärtom skall man vidmakthålla och utveckla kvaliteten, och man
            skall informera studerande om vad som krävs av studietakt, studiemotivation
            och att ta ansvar för sina egna studier. I den mån man är svag
            i något ämne - det behöver inte nödvändigtvis bara gälla svenska
            eller engelska, utan det kan gälla också något annat ämne - måste
            man ta extra tag i det ämnet.
          </note>
          <note>
            Högskolan skall också, om så behövs, ge stöd för detta, och så
            sker också. Det är högskolans ansvar, inte att sänka kvaliteten.
            Jag är helt övertygad om att man också, nu liksom tidigare, kommer
            att ta på sig det ansvaret.
          </note>
          <note>
            Det är självklart att regeringen om det, av detta eller något
            annat skäl, sker kvalitetsförsämringar i högskolan - vilket jag
            inte har någon som helst anledning att tro - kommer att återkomma
            till riksdagen med förslag till åtgärder.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:65 om det särskilda utbildningsbidraget
          </note>
          <note>
            Anf. 8 Utbildningsminister CARL
          </note>
          <note>
            THAM (s):
          </note>
          <note>
            Fru talman! Inger Lundberg har frågat statsrådet
          </note>
          <note>
            Ylva Johansson om hon är beredd att analysera förutsättningarna
            för att vidga ramarna för det särskilda utbildningsbidraget inför
            Kunskapslyftet 1997 och om hon kommer att säkra att deltidsarbetslösa,
            som studerar på heltid med utbildningsbidrag/särskilt utbildningsbidrag,
            ges möjlighet till uppräkning av sin dagpenning så att den motsvarar
            dagpenning för heltidsanställning. Arbetet inom regeringen är
            så fördelat att det är jag som skall svara på interpellationen.
          </note>
          <note>
            Resurserna för särskilt utbildningsbidrag är under budgetåret
            1997 inräknade i den totala ramen för vuxenstudiestöd. Regeringen
            har redan i budgetpropositionen sagt att de medel som anvisas
            under de skilda anslagsposterna för vuxenstudiestöd vid behov
            bör kunna omfördelas så att de totala resurserna utnyttjas så
            effektivt som möjligt. Medelsförbrukningen kommer att följas noga,
            och jag räknar med att kunna göra vissa omdisponeringar om det
            finns skäl till det.
          </note>
          <note>
            Den andra frågan gäller principerna för beräkning av vuxenstudiestödets
            storlek. Nivån för vuxenstudiestöden är relaterad till utbildningsbidraget
            i arbetsmarknadsutbildningen. Enligt nuvarande regler kan den
            som är deltidsarbetslös men studerar på heltid få sin dagpenning
            uppräknad så att den motsvarar heltidsarbete. Detta gäller även
            för vuxenstudiestöden, för närvarande svux och svuxa.
          </note>
          <note>
            I det nya aktivitetsstöd som införs den 1 januari
          </note>
          <note>
            1997 avses inte någon motsvarande uppräkning av utbildningsbidraget
            ske. Jag anser det dock viktigt att svux och svuxa även i fortsättningen
            får beräknas på grundval av heltidsarbete för den som studerar
            på heltid. Jag har därför tagit initiativ till övergångsbestämmelser
            i den nya förordningen om aktivitetsstöd som säkrar att nuvarande
            principer skall kunna tillämpas även under första halvåret 1997.
            För tiden därefter kommer jag att överväga behovet av en lagändring.
          </note>
          <note>
            När det gäller det särskilda utbildningsbidraget som avses införas
            den 1 juli 1997 är inriktningen att det stödet beloppsmässigt
            skall ge samma kompensation som a-kasseersättningen och utbildningsbidraget
            i arbetsmarknadsutbildningen. Jag anser det rimligt att detta
            nya stöd i det avseendet liknar utbildningsbidraget inom arbetsmarknadsområdet.
          </note>
          <note type="speaker">
            Anf. 9 INGER LUNDBERG (s):
          </note>
          <note>
            Fru talman! Jag vill tacka utbildningsministern för svaret. Jag
            skall försöka lära mig avgränsningen mellan ministrarnas ansvarsområden.
          </note>
          <note>
            Studiestödet är en grundbult i Kunskapslyftet. Om vuxna skall
            våga gå in i studier måste de känna att de klarar sin försörjning.
            Det är roligt med Kunskapslyftet ute i kommunerna, för det finns
            en sådan fantastisk entusiasm runt det. Man planerar nu också
            för rejäla satsningar på uppsökande verksamhet. Man vill nå dem
            som behöver utbildningarna bäst. Om det skall lyckas måste man
            väldigt tryggt kunna säga att alla över 25 år skall få sin studiefinansiering
            ordnad.
          </note>
          <note>
            Såvitt jag förstår anvisar regeringen och riksdagen
          </note>
          <note>
            CSN tillräckligt med pengar för att alla inom Kunskapslyftet
            skall kunna få studiestöd.
          </note>
          <note>
            Däremot verkar det som om de öronmärkta pengarna till det särskilda
            utbildningsbidraget kan vara för litet. Även om den som är under
            25 år hänvisas till andra stöd, kan det behövas mer pengar till
            det särskilda utbildningsbidraget. Ett anslag för 50 000 personer
            kan knappast räcka om man skall vara säker på att alla som behöver
            skall få stödet. Därför är den smidighet som ministern aviserar
            så viktig. Jag förutsätter att regeringen ger CSN så flexibla
            ramar att den som söker studiestöd inte skall behöva vara osäker
            på om han eller hon får det särskilda studiestödet eller inte.
          </note>
          <note>
            I år är det ett kraftigt överskott på svuxa-anslaget.
          </note>
          <note>
            Det visar att stödformen sannolikt inte är tillräcklig för att
            vuxna med försörjningsbörda skall våga använda sig av den. Om
            den här uppsökande verksamheten verkligen skall lyckas, om man
            verkligen skall nå dem som har störst behov av studier, måste
            man kunna förena beskedet om rätt till utbildningsplats med ett
            besked om rätt till särskilt utbildningsbidrag.
          </note>
          <note>
            Jag vill därför försäkra mig om att ministern avser att analysera
            behovet i så god tid att man inte skall behöva känna osäkerhet.
            Den som lovar en människa en plats på en utbildning skall också
            kunna säga att studiestödet grejar sig och att man inte behöver
            känna sig orolig för det.
          </note>
          <note>
            Litet oroligare blir jag när jag ser svaret på min andra fråga.
            Rätten att räkna upp en deltidspenning till heltid för den som
            studerar på heltid är en viktig kvinnofråga. Det är i första hand
            kvinnorna som deltidsstämplar. De kommer att ha svårt att studera
            på heltid om de inte får ersättning för heltidsstudier.
          </note>
          <note>
            Därför är det bra att underlaget till svux och svuxa räknas upp
            till heltid. Jag uppskattar att ministern har tagit initiativ
            som säkrar att utbildningsbidraget räknas upp till heltid under
            våren 1997.
          </note>
          <note>
            Men jag vill understryka att det är viktigt att den principen
            också gäller det särskilda utbildningsbidraget i Kunskapslyftet.
            Om vi missar detta är risken att en stor del av den här viktiga
            satsningen på utbildning går många deltidsarbetslösa kvinnor förbi.
            Det är just många av de kvinnorna som behöver förnya, förändra
            och utveckla sin utbildning.
          </note>
          <note>
            Jag är angelägen om att få ett förtydligande av utbildningsministern
            om att ministern i den här prövningen verkligen är beredd att
            försöka göra vad som går att göra för att dessa kvinnor skall
            få möjlighet att räkna upp sin dagpenning till heltid när de studerar
            på heltid. Det är detta de behöver för att få samma chans som
            andra.
          </note>
          <note>
            Anf. 10 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag kan försäkra Inger Lundberg att både jag och
            skolministern följer dessa frågor med största uppmärksamhet. Vi
            vill naturligtvis göra vad vi kan för att se till att de som kommer
            in och har engagemang och intresse för att komplettera sin utbildning
            också får ett rimligt studiesocialt stöd. Det är riktigt, även
            om det aldrig går att riktigt tillgodose anspråken och ge bindande
            löften. Vi vet ju, och det är naturligtvis också Inger Lundberg
            medveten om, att vi har en budgetram att hålla oss inom. Det gör
            att vi tyvärr inte kan utvidga utbildningsbidraget till samtliga
            de personer som vi skulle vilja nå. Det gör också att en del kommer
            att gå på svux och svuxa. En del kommer säkert också att gå på
            studiemedel.
          </note>
          <note>
            Det är riktigt att det har skett en återbetalning av svux- och
            svuxa-medel. Det beror naturligtvis på att ersättningsnivåerna
            har sänkts och att det därför är mindre fördelaktigt än tidigare.
            För dem som har en högre a-kassa är det fortfarande mer fördelaktigt
            än studiemedel. De utnyttjar också systemet. Men för dem som inte
            har det, kan studiemedel vara att föredra. Det kan säkert också
            vara så att en del olyckligtvis avstår från studier.
          </note>
          <note>
            Det finns en parlamentarisk utredning om ett nytt studiesocialt
            system. Planeringen inom regeringskansliet är ju den att denna
            utredning skall leda fram till en proposition som skall läggas
            fram i samband med budgetpropositionen nästa år, dvs. den skall
            träda i kraft antingen den 1 juli 1998 eller något senare. Det
            beror litet grand på möjligheterna att få fram detta i tid. Jag
            kan inte binda mig på den punkten nu.
          </note>
          <note>
            Men likväl innebär detta att vi måste skapa ett bättre system
            för dem som studerar antingen för att få grundskolekompetens eller
            gymnasiekompetens, och det är också utredningens förslag. Det
            finns ju också ett önskemål från riksdagen att få ett mer enhetligt
            system.
          </note>
          <note>
            Nu talar vi egentligen om regler som kan gälla under en viss
            övergång. Jag syftar då framför allt på svux och svuxa. Min ambition
            är att vi inte skall behöva göra några förändringar i dessa stöd
            utöver det som redan har skett. Det är därför som vi har den här
            övergångsbestämmelsen. Jag har också sagt att om det finns behov
            av det, får vi överväga en lagändring för att möjliggöra att svux
            och svuxa, fram till dess att det avlöses av något annat system,
            har en nivå som gör det möjligt också för deltidsarbetande att
            studera.
          </note>
          <note>
            Beträffande det särskilda utbildningsbidraget kan jag emellertid
            inte ge några särskilda löften i dagsläget. Det beror på att redan
            i dag är ramen så begränsad att vi inte kan ge det till alla.
            Skulle det då dessutom höjas i vissa avseende innebär det att
            ytterligare ett antal personer inte skulle få utbildningsbidraget.
          </note>
          <note>
            Jag kan inte göra några utfästelser utöver det jag redan har
            sagt när det gäller det särskilda utbildningsbidraget.
          </note>
          <note type="speaker">
            Anf. 11 INGER LUNDBERG (s):
          </note>
          <note>
            Fru talman! Jag kräver inte att utbildningsministern gör alla
            utfästelser här och nu. Men däremot tycker jag att det är mycket
            viktigt att när vi kommer fram i vår, när det här rekryteringsarbetet
            pågår, skall det finnas väldigt trygga och handfasta besked till
            de människor som skall in i utbildningen. Riksdagen gör något
            mycket unikt genom den stora utbildningssatsningen. Det är också
            ett enormt experiment att gå ut och verkligen söka upp de människor
            som tidigare kanske inte har varit så studiemotiverade.
          </note>
          <note>
            Då kan vi inte prata om en massa olika utredningar som kanske
            kommer då och en sorts regelsystem där och en annan där. Då måste
            det vara litet grand av raka puckar och enkla besked som gör att
            människor kan känna trygghet. Jag tror faktiskt att man med en
            ordentlig analys av de pengar som ligger i potten skulle kunna
            klara av att erbjuda det särskilda utbildningsbidraget till dem
            som är över 25 år.
          </note>
          <note>
            Såvitt jag förstår finns det 57 000 platser för svuxa i budgeten.
            Det är ett mycket kraftigt utrymme. Det är mycket osannolikt att
            det utrymmet kommer att tas i anspråk just mot bakgrund av vad
            ministern säger om att reglerna inte är särskilt förmånliga. 65
            % av 75 %
          </note>
          <note>
            är inte någonting som människor med försörjningsbörda kan leva
            på. Vi kan också ha gjort andra misstag när det gäller svuxa som
            gör att systemet faktiskt inte fungerar.
          </note>
          <note>
            Skall vi då få detta experiment att gå i gång på allvar måste
            vi ha ett tryggt försörjningssystem. Vi är så nära, herr minister,
            att det vore olyckligt om vi hamnade i en situation där folk får
            lägga in ansökningar i maj och sedan känna osäkerhet under sommaren
            om de skall få det studiestöd de behöver eller inte. Det måste
            vara så att man får besked under våren att man kan vara lugn,
            ge järnet på utbildningen och känna trygghet över sin försörjning.
            Människor måste få besked om att när de gör den här stora insatsen
            både för sig själv och för samhället kommer de inte att få det
            sämre än när de har a-kassa.
          </note>
          <note>
            Den andra frågan är en viktig kvinnofråga, herr minister. Jag
            är mycket bekymrad över att man inte kan göra den här uppräkningen.
            Det är en grundprincip i studiestödssystemet att studiestödet
            för heltidsstudier skall utgå på heltid. Då får det inte vara
            så att dessa stackars tjejer, som har drabbats av att inte få
            de heltidstjänster de vill ha, än en gång skall drabbas.
          </note>
          <note>
            Det är ganska dyrt att plugga på heltid. Det kräver en väldig
            uppoffring av tjejen och hennes familj och hennes ungar. Då måste
            hon också känna att hon har en vettig ersättning för sina studier.
            Jag tror att det är viktigt för att hon, både inför sig själv
            och inför familjen, skall kunna motivera att hon tar det stödet.
          </note>
          <note>
            Jag vädjar till ministern, även om jag inte får beskedet i dag,
            att ni tar den här frågan på mycket stort allvar och att ni inser
            att det är en viktig kvinnofråga.
          </note>
          <note>
            Anf. 12 Utbildningsminister CARL
          </note>
          <note>
            THAM (s):
          </note>
          <note>
            Fru talman! Några korta synpunkter.
          </note>
          <note>
            Jag delar uppfattningen att detta är en viktig kvinnofråga. Likväl
            är det ändå så att utbildningsbidraget egentligen är a-kassa.
            Det är faktiskt så. Vi kan också säga att man får använda sin
            a-kassa för att studera.
          </note>
          <note>
            Det är inte lätt att ha flera sorters utbildningsbidrag och särskilt
            inte under en övergångstid fram till dess att vi får ett mera
            permanent studiesocialt system. Så där finns det onekligen en
            komplikation. Men framför allt finns det en komplikation när det
            gäller pengarna.
          </note>
          <note>
            Vi måste titta på detta.
          </note>
          <note>
            Men jag kan försäkra Inger Lundberg om att vi naturligtvis skall
            följa det här med den allra största uppmärksamhet.
          </note>
          <note>
            Jag vill också understryka att det är självklart att vi måste
            kunna se till att det ges, som Inger Lundberg säger, handfasta
            besked till dem som är intresserade av och engagerade i att komplettera
            sin utbildning.
          </note>
          <note>
            Dessa handfasta besked måste ges så att man vet vad man kan räkna
            med. Alla kan tyvärr inte ges det särskilda utbildningsbidraget,
            beroende på resursbegränsning. Men man skall veta vad som gäller,
            och därmed skapas också förutsättningar för den enskilde att själv
            ta ställning för sitt intresse att engagera sig i studierna.
          </note>
          <note>
            Det är självklart att inget studiesocialt system som är överblickbart
            kan vara så generöst att det innebär att man i stort sett har
            samma standard som man hade när man förvärvsarbetade. Vi skall
            inte glömma bort att också personer som har arbete kan gå in i
            det här utbildningsarbetet. Det innebär naturligtvis en ekonomisk
            uppoffring och en satsning.
          </note>
          <note>
            Det här förslaget innebär, precis som Inger Lundberg understryker,
            en väldig satsning för att se till att framför allt de som eljest
            skulle gå arbetslösa och kanske göra fruktlösa försök att skaffa
            sig jobb i stället får möjlighet att komplettera sin utbildning
            och därigenom stärka sin ställning på arbetsmarknaden. Vi vill
            naturligtvis att så många som möjligt skall göra det, och vi vill
            ge dem klara och tydliga besked om vad som gäller. Tyvärr räcker
            inte resurserna för att ge de frikostigaste stöden till samtliga
            sökanden.
          </note>
          <note type="speaker">
            Anf. 13 INGER LUNDBERG (s):
          </note>
          <note>
            Fru talman! Det kan självfallet finnas utbildningsvikariat och
            annat som delvis löser finansieringsbehoven. Men jag vill understryka
            hur viktigt det är att det verkligen ges ordentliga besked och
            att det i så fall finns vettiga kriterier. Jag tror att det är
            förfärligt svårt att ta fram kriterier som skiljer ut den som
            är berättigad till särskilt utbildningsbidrag från den som är
            berättigad till svuxa.
          </note>
          <note>
            När det nu med all sannolikhet finns möjlighet till ombudgetering
            bör man i första hand analysera de förutsättningarna. Jag vet
            hur begränsade ramar vi arbetar med. Men vi får inte göra dumheter
            bara för att ramarna är begränsade. Vi måste i stället med fantasi
            och flexibilitet verkligen utnyttja de resurser som finns.
          </note>
          <note>
            Sedan till den andra frågan. Det särskilda utbildningsbidraget
            är väl egentligen inte a-kassa. Det särskilda utbildningsbidraget
            är ju en del av studiestödet.
          </note>
          <note>
            Det är överfört, om jag har uppfattat det rätt, till studiestödssystemet.
            Då är det angeläget att man också försöker få de principerna att
            gälla.
          </note>
          <note>
            Jag är glad och tacksam över att ministern förstår att det här
            är en viktig kvinnofråga. Då förutsätter jag att man i regeringen
            också prövar frågan utifrån den utgångspunkten.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:76 om tillträde till högskolan
          </note>
          <note>
            Anf. 14 Utbildningsminister CARL
          </note>
          <note>
            THAM (s):
          </note>
          <note>
            Fru talman! Beatrice Ask har frågat mig vilka åtgärder regeringen
            planerar att vidta för att hindra att studiebegåvade elever avstår
            från att välja utökad kurs i gymnasieskolan.
          </note>
          <note>
            Beatrice Ask har också frågat vilka insatser regeringen avser
            att vidta för de elever som har läst reducerade kurser med ändock
            ges tillträde till högskolan.
          </note>
          <note>
            Jag utgår från att Beatrice Ask med sin fråga avser de elever
            som läser på reducerat program och därmed befriats från vissa
            kurser.
          </note>
          <note>
            Avslutningsvis frågar Beatrice Ask på vilket sätt regeringen
            kommer att följa upp beslutet att inte ställa krav på grundläggande
            kunskaper i svenska och engelska för grundläggande behörighet
            vid antagning till högskolan.
          </note>
          <note>
            Jag vill med anledning av den sista frågan hävda att jag just
            redogjort i mitt svar till Håkan Holmberg för min syn på ämnena
            svenska och engelska. Där framhöll jag också att varken 1977 års
            regler eller
          </note>
          <note>
            1993 års regler om tillträde till högskolan innehöll några regler
            om lägsta betygsnivå i just svenska och engelska. Just i detta
            specifika avseende är situationen därmed likartad.
          </note>
          <note>
            Frågan om uppföljning av de nya reglerna, som riksdagen antog
            i våras, ligger inom Högskoleverkets uppföljningsansvar. Men högskolorna
            har också själva ett ansvar för att följa upp studenternas resultat.
            Nu är det så att det inte finns några enkla och självklara samband
            mellan förkunskaper uttryckta i ett visst betyg i ett visst ämne
            och studieresultat. Studenter med mycket goda betyg misslyckas
            och studenter med mindre goda betyg kan klara sig mycket bra.
            Det finns många andra faktorer som också är viktiga för framgång
            i studierna, t.ex. en stark motivation, lärarnas undervisning
            och de pedagogiska metoder som används i undervisningen och de
            kunskaper och erfarenheter en student har skaffat sig innan hon
            eller han börjar på högskolan. Därför är det inte så enkelt att
            göra en sådan här uppföljning.
          </note>
          <note>
            När det gäller meritvärderingen av utökat respektive reducerat
            program vill jag framhålla följande. En utgångspunkt för meritvärderingsreglerna
            har varit att de skall vara tydliga och enkla att beräkna för
            den enskilda eleven. Om man laborerar med för många undantag blir
            systemet för komplicerat. Eleverna bör själva kunna beräkna sina
            poäng och därmed sina möjligheter att komma in på en viss utbildning.
            Det är också nödvändigt att systemet inte är alltför administrativt
            komplicerat.
          </note>
          <note>
            I gymnasieförordningen regleras villkoren för utökat program
            respektive reducerat program. I båda fallen är det rektor som
            beslutar om vilka elever som skall få ett sådant. En elev kan
            få delta frivilligt i undervisningen i en eller flera kurser som
            ligger utanför elevens fullständiga program, om eleven kan antas
            kunna på ett tillfredsställande sätt tillgodogöra sig undervisningen
            på såväl fullständigt program som den eller de frivilliga kurserna.
          </note>
          <note>
            Rektor kan också befria en elev som har påtagliga studiesvårigheter
            från undervisningen på kurser som motsvarar högst 10 % av den
            minsta garanterade undervisningstiden på nationella eller specialutformade
            program, s.k. reducerat program.
          </note>
          <note>
            Studiesvårigheter kan ju bero på många olika saker, men det får
            inte vara så som Beatrice Ask befarar i sin interpellation, nämligen
            att en elev avstår från att läsa fullständigt program för att
            få ett högre jämföreseltal vid urvalet till högskolan. Ett sådant
            beslut strider mot gymnasieförordningen. Regeringen utgår självklart
            från att gymnasieförordningen följs när beslut fattas i dessa
            ärenden.
          </note>
          <note>
            Beatrice Asks fråga gällde om regeringen avser att vidta några
            särskilda åtgärder för just dessa studenter.
          </note>
          <note>
            Detta är inte nödvändigt eftersom samma behörighetsregler gäller
            för alla sökande. Däremot har högskolorna ett särskilt ansvar
            för t.ex. studenter som har ett funktionshinder. Några av de elever
            som har läst reducerat program kan tillhöra just denna grupp.
          </note>
          <note>
            Det kan också förekomma att elever som nyligen har invandrat
            till Sverige beviljas reducerat program för att få möjlighet att
            koncentrera sig på övriga ämnen. Många elever i denna grupp har
            bl.a. inte läst engelska och måste därför läsa detta språk som
            nybörjarspråk i gymnasieskolan. Dessa elever skall också ha möjlighet
            att - om de har goda betyg i övrigt -
          </note>
          <note>
            komma in på högskolan. Regeringen har i budgetpropositionen framhållit
            att universitet och högskolor har ett ansvar för att hjälpa de
            invandrarstudenter som kan behöva särskilt stöd. Det är viktigt
            att ta tillvara den kompetens som invandrarna tillför landet.
            Inom många yrkesområden kommer vi att behöva personer med kulturkompetens
            också från de stora invandrarländerna, t.ex. inom skolans område
            och inom hälsooch sjukvården.
          </note>
          <note type="speaker">
            Anf. 15 BEATRICE ASK (m):
          </note>
          <note>
            Fru talman! Jag vill börja med att tacka för svaret, även om
            utbildningsministern egentligen bara har tagit upp min tredje
            fråga om uppföljning av de nya antagningsbestämmelserna. Utbildningsministern
            hänvisar till att det är Högskoleverkets uppgift att följa upp
            vad som sker och hur det fungerar.
          </note>
          <note>
            Det är väl alldeles riktigt. Av det kan jag då förstå att regeringen
            inte känner något särskilt intresse för att för egen del göra
            några speciella insatser. Det är något märkligt tycker jag, dels
            med tanke på den kritik som har funnits inför beslutet, dels mot
            bakgrund av de åsikter som skiljer sig åt i styrelsen för
          </note>
          <note>
            Högskoleverket. Detta har dock diskuterats i en tidigare interpellation
            i dag. Jag skall inte gå vidare på det här.
          </note>
          <note>
            Däremot beklagar jag att utbildningsministern inte har tagit
            upp en annan fråga. Bakgrunden till interpellationen som jag har
            ställt är ett brev från en förälder och lärare i Söderhamn, Anita
            Johansson. Det spännande är att Carl Tham och Ylva Johansson har
            fått samma brev, och jag hoppas verkligen att Anita Johansson
            får ett bättre svar än vad jag har fått.
          </note>
          <note>
            Jag skall i alla fall ta mig friheten att läsa ur det här brevet.
            Anita Johansson skriver så här:
          </note>
          <note>
            Hej! I dag kom min 18-årige son Per hem från skolan mycket uppgiven
            och besviken på politiker. I
          </note>
          <note>
            samtal med skolans syokonsulent hade han fått reda på meritvärderingen
            inför ansökan till högskolan. I en av punkterna står: Betyg inom
            ramen för utökat program räknas alltid med vare sig det höjer
            eller sänker jämförelsetalet.
          </note>
          <note>
            Så långt är det alldeles korrekt. Hon berättar sedan vad som
            inträffar för hennes son. Per, som är 18 år, går tredje året på
            NV-programmet, teknisk inriktning.
          </note>
          <note>
            Han har haft lätt för sig i skolan, och när det var dags för
            individuellt val i årskurs 1 funderade Per över det förhållandet
            att vi i Sverige ju skall satsa på språkkunniga teknister. Han
            är väldigt kemiintresserad och har funnit en högskoleutbildning
            som han vill rikta in sina studier på, nämligen teknisk biologi.
            Där är inträdeskraven väldigt höga, och tyvärr finns inte i gymnasieskolan
            i Söderhamn de förkurser som krävs för att man skall kunna komma
            i fråga.
          </note>
          <note>
            Men Per har tillsammans med en kamrat lyckats övertyga skolledning
            och kommuner om att ordna kemi B- och biologi B-kurser som individuellt
            val för eleverna. Man ordnade alltså med ett utökat studieprogram
            för att ge dem en chans att på högskolan läsa teknisk biologi
            med de här höga kraven.
          </note>
          <note>
            Carl Tham! De här nya reglerna, som inte är nödvändiga på grund
            av det riksdagsbeslut som fattats utan som beror på det beslut
            som ni fattade i regeringen, kommer som ett slag i ansiktet på
            de här ungdomarna. Beslutet innebär att det är stor risk att de
            extrakurser som de här eleverna har läst drar ned deras jämförelsetal
            och gör det svårare för dem att komma in på teknisk biologi. De
            straffas alltså därför att de förutom allt det andra också har
            läst franska.
          </note>
          <note>
            Mamman skriver: Det här drabbar naturligtvis inte bara mitt barn,
            men jag tycker att det är ett bra exempel, och ni måste ändra
            det här beslutet.
          </note>
          <note>
            Högskoleverket tyckte att man skulle göra precis tvärtom. Om
            man läser en utökad studiekurs, skulle det få räknas med om det
            lyfte jämförelsetalet, men
          </note>
          <note>
            Carl Tham och regeringen bestämde sig i princip vid sittande
            sammanträde för att göra precis tvärtom.
          </note>
          <note>
            Nu vill jag, Anita Johansson och många studerande i gymnasieskolan
            ha svar på vad som är skälet till denna förändring.
          </note>
          <note>
            Anf. 16 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det är otvivelaktigt så att det krävs nya regler
            i det nya betygssystemet för att detta skall kunna läggas till
            grund för meritvärdering vid intagning till högskolan. Det problem
            som rådde var att den tidigare regeringen och Beatrice Ask egentligen
            inte hade klarat ut detta. Många studerande har därför under en
            betydande tid tvingats leva i osäkerhet. Det har berott på att
            det har tagit lång tid att få fram ett nytt system.
          </note>
          <note>
            Jag vill också gärna medge att man i viss mån obestridligen har
            att välja mellan att ha en lång rad specialbestämmelser som gör
            det svåröverblickbart eller att följa mera generella principer.
            På detta kan man ha olika synpunkter. Vi har valt att konstruera
            detta system så att det blir så litet komplicerat som möjligt.
            Jag skulle vilja säga att det tyvärr ändå är nog så komplicerat.
            Det kan vara en anledning till att följa det här med betydande
            uppmärksamhet och se om det verkligen fungerar på det sätt som
            är avsett. Det är också det som är skälet till de beslut som vi
            här har fattat.
          </note>
          <note type="speaker">
            Anf. 17 BEATRICE ASK (m):
          </note>
          <note>
            Fru talman! Jag är naturligtvis inte nöjd med det här svaret.
            Utbildningsministern berättade inte vad som är skälet till att
            regeringen vid sittande sammanträde går tvärt emot en rekommendation.
            Det blir ju inte ett enklare eller enhetligare antagningssystem
            av detta, utan det blir orättvist och fel.
          </note>
          <note>
            Jag kan inte begripa och jag tror att egentligen inte heller
            Carl Tham begriper vad det kan finnas för utbildningspolitiskt
            skäl för att straffa en teknist som faktiskt gör en extra insats
            och pluggar franska. Det är väldigt kul när ett gäng ungdomar
            i Söderhamn övertygar kommun, skolledning osv. om att de skall
            få gå några extra kurser så att de kan ha en chans att komma in
            på högskolan och läsa teknisk biologi.
          </note>
          <note>
            Det är självklart litet svårt för mamman när pojken kommer hem
            och berättar att han straffas för att han valde den franskkurs
            som mamman antagligen pläderade för. Mamman skriver i sitt brev,
            som också utbildningsministern har fått: Skall jag rekommendera
            honom att sluta läsa franska för att han i bästa fall skall klara
            av att komma in på teknisk biologi, där inträdeskraven är höga?
          </note>
          <note>
            Jag tycker att detta är en helt orimlig konsekvens.
          </note>
          <note>
            Jag förstår inte hur man kan ha kommit på det, och jag hoppas
            innerligt att vi egentligen, oavsett vad vi har för synpunkter
            i övrigt på antagningssystemet, vill ha ett system som uppmuntrar
            alla elever att läsa litet extra.
          </note>
          <note>
            Jag tolkar utbildningsministern så att han möjligen ändå tänker
            fundera på just denna fråga.
          </note>
          <note>
            Det finns i min interpellation också en annan sida av saken,
            nämligen att man från regeringens sida valde att också göra en
            förändring så att kurser med reducerat program inte skall kunna
            sänka jämförelsetalen. Detta tar utbildningsministern delvis upp
            i sitt svar, men jag tycker att det finns orimligheter också där.
            Jag har frågat vilka åtgärder ministern bedömer att högskolorna
            kan behöva vidta, inte om man behöver vidta dem när det kommer
            elever med otillräckliga förkunskaper.
          </note>
          <note>
            Jag är också litet fundersam över det sista som utbildningsministern
            tar upp. Han framhåller att det kan komma elever som aldrig har
            läst engelska och som måste börja från början med det och att
            också de skall kunna läsa vid högskolan. Jag tycker att det är
            en orimlig ståndpunkt att man skall slippa att ha engelska som
            förkunskapskrav. Engelsk litteratur används ju i dag generellt
            i den högre utbildningen.
          </note>
          <note>
            Det viktiga för de här eleverna är att de har möjlighet till
            inläsning och komplettering, så att de får de rätta förkunskaperna.
          </note>
          <note>
            Detta är dock två andra sidor av saken. Det som jag tycker att
            utbildningsministern i första bör använda den här stunden till
            är det som jag uppfattar som en orimlighet och som jag tycker
            att den här mamman påpekar så bra i sitt brev till både mig, Carl
            Tham och
          </note>
          <note>
            Ylva Johansson. Jag hoppas innerligt att regeringen med det snaraste
            gör sådana justeringar att kreativa ungdomar i Söderhamn inte
            känner att de drabbas orättvist av beslutet.
          </note>
          <note>
            Anf. 18 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag har redan svarat Beatrice Ask på den här frågan.
            Vi anser att man bör ha ett något så när enhetligt system, och
            det leder till en rad komplikationer om man i meritvärderingssystemet
            skall ge ökade poäng eller meritvärderingar för extra kurser som
            de studerande läser. Det kan också skapa, om det utvecklas i full
            skala, en problematik inom högskolan.
          </note>
          <note>
            Det är inte så att någon straffas, men det är rätt, som
          </note>
          <note>
            Beatrice Ask säger, att det heller inte nödvändigtvis blir en
            fördel. Sådant är systemet, och det är avsett att ge en enkelhet
            och överblickbarhet. Det skall dessutom motverka att det skapas
            en utveckling där allt fler läser vissa extra kurser för att komma
            in på en viss utbildning.
          </note>
          <note>
            Men som jag också har sagt avser vi naturligtvis att följa detta
            mycket noga.
          </note>
          <note>
            Jag vet vidare inte riktigt vad Beatrice Ask här avser med begreppet
            "sittande sammanträde". Beatrice
          </note>
          <note>
            Ask, som själv har varit statsråd, vet mycket väl hur regeringssammanträden
            går till.
          </note>
          <note>
            Alla ärenden som kommer till regeringen är väl beredda. Det är
            inte så att ärendet inte är berett ordentligt. Däremot är det
            uppenbart att frågan är komplicerad och att vi kommer att följa
            den med stor uppmärksamhet, och eventuellt vidta förändringar
            om det visar sig att det är motiverat. Det vill jag gärna säga.
          </note>
          <note>
            Beträffande den andra frågan vet jag egentligen inte riktigt
            vad Beatrice Ask avser. Frågan lyder vilka insatser regeringen
            avser att vidta för de elever som läst reducerade kurser, men
            ändock ges tillträde till högskolan. Jag har givit ett ganska
            utförligt svar just på den frågan. Jag har konstaterat att det
            är rektor som avgör om man skall få reducerad kurs, och rektor
            får inte medge reducerad kurs om det inte föreligger mycket särskilda
            skäl för detta. Det är alltså inte möjligt, och skall enligt gymnasieförordningen
            inte vara möjligt, att ta reducerad kurs för att därmed öka sina
            chanser att komma in på högskolan.
          </note>
          <note>
            Man har avsiktligt konstruerat ett system som innebär att de
            som läser reducerad kurs ändå kan komma in på högskolan, så att
            de individer som har fått reducerad kurs av särskilt skäl ändå
            skall ha möjlighet att gå vidare till högskolan. Om detta inte
            hade varit möjligt skulle man redan från början ha sagt att dessa
            individer inte har någon nytta av sin reducerade kurs i förhållande
            till de krav som högskolan ställer.
          </note>
          <note>
            Regeringen avser inte vidta några särskilda åtgärder för dessa
            elever. Det är naturligtvis högskolans sak att ta hand om sina
            studerande och se till att de får den utbildning som krävs. Det
            är i allra högsta grad också de studerandes sak att ta ansvar
            för sina egna studier och att driva de studierna framgångsrikt.
            En del misslyckas. Andra, och lyckligtvis flertalet, lyckas. Det
            finns inga särskilda åtgärder som skall vidtas.
          </note>
          <note>
            Däremot har högskolan ett särskilt ansvar - det har jag betonat
            - för studenter som har ett funktionshinder. Högskolan har också
            ett särskilt ansvar för invandrarstuderande som av ett eller annat
            skäl har problem. Det har vi skrivit i årets proposition. De kan
            exempelvis ha bristfälliga kunskaper i engelska. Då måste man
            från högskolans sida göra särskilda insatser för att se till att
            dessa studerande skaffar sig dessa kunskaper.
          </note>
          <note>
            Här i Sverige befinner vi oss härvidlag i en ganska ny situation,
            eftersom vi tidigare inte haft så många invandrarstuderande som
            vi kommer att få i framtiden. Här finns mycket att lära från de
            stora invandrarländerna, exempelvis England eller USA, där man
            är van vid att studerande har olika förkunskaper och att högskolorna
            behöver göra särskilda insatser för att se till att de klarar
            sina studier.
          </note>
          <note type="speaker">
            Anf. 19 BEATRICE ASK (m):
          </note>
          <note>
            Fru talman! Jag förstår också behovet av att skapa ett enhetligt
            system, men det kan aldrig vara ett problem för högskolan om en
            teknist kommer med kunskaper i franska. Det är tvärtom så, att
            vi vet att vi behöver det. Då blir det litet väl enhetligt om
            man slår ungdomar i huvudet med detta. De är väldigt målinriktade,
            och de vet att det är tufft att komma in på en del av linjerna.
            Man väljer bort ett ämne om man inte vet att betyget bara skall
            räknas med om det höjer snittbetyget. Det var det som Högskoleverket
            hade insett, och därför föreslagit en bestämmelse i linje med
            detta för att inte stoppa dessa ungdomar. Regeringen ändrade sig.
            Mitt uttryck "sittande sammanträde" hänförs till att jag vet att
            tjänstemännen på Högskoleverket var rätt överraskade, så det måste
            ha varit väldigt sent i den beredningsprocess som regeringen hade
            som denna förändring kom till stånd. Hade högskolan fått bestämma
            hade problemet aldrig uppstått.
          </note>
          <note>
            Utbildningsministern säger att han inte riktigt förstår min andra
            fråga eller de invändningar jag har.
          </note>
          <note>
            Han menar att han reder ut frågan ordentligt i svaret.
          </note>
          <note>
            Där finns en beskrivning av att det är ganska komplicerat att
            få reducerad kurs, vilket jag naturligtvis känner till.
          </note>
          <note>
            Oavsett denna komplikation, och oavsett skälen, kan reducerad
            kurs innebära att man har färre kunskaper inom ett visst område
            jämfört med det en fullständig kurs skulle täcka. Man saknar dessa
            kunskaper. Min fråga gällde närmast om regeringen bedömer att
            högskolorna kan behöva göra något för att komplettera. Jag vet
            inte. Men eftersom det är en regel som ändrades tyckte jag att
            det var intressant att veta om regeringen hade något underlag
            på området som jag inte kände till. Jag tror nämligen att det
            är väldigt viktigt att vi följer upp och ser efter när reducerad
            kurs tillåts - att vi får riktiga exempel. Då kan vi också möta
            sådana elever när de kommer till högskolan. Det lättaste undantaget
            är möjligen de som får reducerad kurs på grund av ett handikapp.
            Det kan vara svårare när man får reducerad kurs på grund av otillräckliga
            kunskaper, språkproblem eller annat. Det är närmast detta jag
            tänker på i min fråga. Jag skall följa upp den på annat sätt.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:72 om genmanipulerad soja
          </note>
          <note type="speaker">
            Anf. 20 Jordbruksminister ANNIKA ÅHNBERG (s):
          </note>
          <note>
            Fru talman! Gudrun Lindvall har frågat mig om jag är beredd att
            stoppa import av genmanipulerad soja med hjälp av artikel 16 i
            direktiv 90/220/EEG
          </note>
          <note>
            eller på annat sätt. Som skäl för frågan anförs de miljö- och
            hälsoproblem som användning av genetiskt modifierade organismer
            i allmänhet och den herbicidtoleranta sojan i synnerhet kan tänkas
            ge upphov till.
          </note>
          <note>
            Först vill jag nämna att ärenden om utsättande av genetiskt modifierade
            organismer (GMO) i miljön eller marknadsintroduktion av produkter
            som innehåller eller består av GMO måste föregås av en noggrann
            prövning enligt det s.k. GMO-direktivet 90/220/EEG.
          </note>
          <note>
            Denna görs av de olika medlemsstaternas behöriga myndigheter.
            I Sverige har Statens jordbruksverk ansvar för bedömning av modifierade
            organismer av detta slag, men samråd sker alltid med övriga behöriga
            myndigheter enligt förordningen 1994:901 om genetiskt modifierade
            organismer.
          </note>
          <note>
            Sverige röstade nej till den aktuella sojabönan, eftersom det
            inte klart framgick vilka användningsområden den var avsedd för.
          </note>
          <note>
            Den svenska linjen har generellt sett varit tämligen restriktiv.
            Användning av gentekniskt modifierade grödor eller marknadsintroduktion
            av produkter som innehåller eller består av GMO skall endast få
            ske under etiskt godtagbara former, utan risker för miljön och
            utan risker för människors och djurs hälsa. Dessa förutsättningar
            bör gälla vid marknadsintroduktion av produkter oavsett om genteknik
            använts eller inte.
          </note>
          <note>
            Det finns all anledning att se positivt på utveckling av grödor
            och produkter som ger konsumenten bättre kvalitet, som har ett
            bättre näringsvärde, som innebär övergång till biologiskt nedbrytbara
            lågdospesticider och som kan ge oss ett lönsamt och effektivt
            jordbruk.
          </note>
          <note>
            I den mån gentekniken kan ge oss sådant utan att vi behöver göra
            avkall på de villkor jag tidigare nämnde, ligger det självklart
            i vårt intresse att ta den till vara.
          </note>
          <note>
            I märkningsfrågan är Sveriges uppfattning att livsmedel alltid
            skall märkas om de innehåller eller består av GMO. Om ett livsmedel
            framställs med hjälp av GMO är det i de flesta fall angeläget
            att konsumenten får kännedom om detta genom märkning.
          </note>
          <note>
            Denna linje hävdas i de nu pågående förhandlingarna inom EU om
            förslaget till förordning om s.k. novel food och har konsekvent
            framförts i samband med marknadsgodkännande enligt GMO-direktivet.
            Enligt
          </note>
          <note>
            GMO-direktivet och dess tolkningsdokument kan emellertid märkning
            krävas endast med hänvisning till riskbedömningen. Märkning får
            enligt tolkningsdokumentet inte krävas enbart av det skälet att
            en produkt innehåller eller är framställd med hjälp av GMO.
          </note>
          <note>
            Det är Sveriges förhoppning att en novel foodförordning skall
            innebära en förändring i detta avseende. Sverige arbetar aktivt
            på att få till stånd allmänna bestämmelser om märkning i dessa
            förhandlingar.
          </note>
          <note>
            Av GMO-direktivets artikel 16 följer att om en medlemsstat har
            grundad anledning att anta att en produkt som blivit godkänd enligt
            direktivet utgör en risk för människors hälsa och miljön, får
            medlemsstaten tillfälligt begränsa eller förbjuda användning eller
            försäljning av produkten inom sitt territorium. Medlemsstaten
            skall då omedelbart underrätta kommissionen och övriga medlemsstater
            om beslutet och skälen för detta. Kommissionen skall sedan fatta
            beslut enligt ett speciellt röstningsförfarande inom tre månader.
          </note>
          <note>
            Den aktuella sojabönan kan inte odlas i Sverige.
          </note>
          <note>
            Min uppfattning är att sojabönan inte utgör en sådan risk att
            en åtgärd enligt artikel 16 är befogad. Sverige har därför inte
            för avsikt att begära en sådan prövning.
          </note>
          <note>
            Sverige koncentrerar i stället sina ansträngningar på att få
            en förändring vad avser märkning av GMO-
          </note>
          <note>
            produkter till stånd via en novel food-förordning.
          </note>
          <note>
            Slutligen vill jag säga att fallet med den herbicidtoleranta
            sojabönan inte på något sätt är prejudicerande för hur vi skall
            agera i andra motsvarande ärenden.
          </note>
          <note>
            Varje ärende hanteras för sig och bedöms utifrån sina egna förutsättningar.
          </note>
          <note type="speaker">
            Anf. 21 GUDRUN LINDVALL (mp):
          </note>
          <note>
            Fru talman! Bakgrunden till interpellationen är den första lasten
            från USA av soja som består av soja som odlats som man gjorde
            förr blandad med soja som är genmanipulerad.
          </note>
          <note>
            Soja är en produkt som på ett eller annat sätt ingår i 60 % av
            alla beredda livsmedel som soja eller som sojalecitin, t.ex. i
            margarin. Den här sojasorten, RRS,
          </note>
          <note>
            Roundup Ready Soyabean, har tagits fram av kemijätten Monsanto.
            Sojan har den effekten att den är extremt tolerant mot Roundup,
            som är ett bekämpningsmedel som innehåller en aktiv substans som
            heter glyfosat. Det här har gjorts genom att gener från virus,
            bakterier och petunia har stoppats in i sojan.
          </note>
          <note>
            Effekten är att man kan odla soja och bespruta fälten med mycket
            Roundup, vilket gör att man tar död på allt annat än sojan.
          </note>
          <note>
            Det är en mycket otäck utveckling vi kan se framför oss. Som
            biolog kan jag säga, att av all miljöförstöring som kommit är
            den genetiska miljöförstöring som vi nu står inför det som skrämmer
            mig mest och det som jag tror kommer att få mycket stora konsekvenser
            för framtiden. Varför? Jo, först och främst kan vi se, att när
            dessa gener planteras in i sojan blir det en ny sorts organism,
            som inte finns i naturen tidigare och som om den sprids till miljön
            kommer att kunna bete sig på ett mycket oförutsägbart sätt.
          </note>
          <note>
            Vi kan se vad som har hänt i många fall där organismer har kommit
            ut på ställen där de inte hör hemma. Det gäller t.ex. nilabborren
            i Victoriasjön, där
          </note>
          <note>
            200 av de inhemska arterna försvann. Vi kan se vad som hände
            när man flyttade kaniner och rävar till
          </note>
          <note>
            Australien. De hörde inte hemma där och tog död på mycket av
            det som tidigare fanns. Vi kan se hur jättebjörnlokan breder ut
            sig rejält i Sverige därför att den inte har några naturliga fiender.
            Det finns risk för att de genmanipulerade sorterna också kan göra
            det.
          </note>
          <note>
            Det finns också andra obehagliga risker. De gener som har planterats
            in i sojaböjan kan sprida sig till närbesläktade arter. Att det
            kan ske har visats både på laboratorium och i fältförsök. Vad
            detta kommer att leda till för miljön har vi ingen aning om i
            dag.
          </note>
          <note>
            Dessutom kan vi se att de här produkterna kommer att innehålla
            nya typer av proteiner, som man inte vet om folk är allergiska
            mot. Det är ingen som äter petunia, men nu får vi helt plötsligt
            en petuniagen i maten. Vad det kommer att betyda för allergiker
            vet vi inte.
          </note>
          <note>
            Det bekämpningsmedel som används är glyfosat.
          </note>
          <note>
            Det kallas lågdospreparat, men det borde egentligen heta extremgiftigt
            preparat. Det som gör att det kan användas i mycket låg dos är
            att giftverkan är så stark.
          </note>
          <note>
            Det har nu visat sig att det kan bli kvar i växterna. Det har
            också visat sig, att om det kommer in i människan påminner det
            om vissa enzymer och kan påverka vår egen metabolism. Det är inte
            alls ett så ofarligt preparat som har påståtts. I och med att
            det används i små doser är det mycket svårt att härleda.
          </note>
          <note>
            Det finns alltså en mängd anledningar till att vi i
          </note>
          <note>
            Sverige, där konsumentmotståndet är massivt mot genmanipulerade
            produkter, borde säga nej tack till den här sojan.
          </note>
          <note>
            Vi i Miljöpartiet anser att den inriktning Sverige har i dag
            är alldeles för aningslös. Jag är inte alls nöjd med svaret. Jag
            tycker att Sverige har givit upp. Det är mycket intressant att
            vi i svaret får veta att Sverige har haft en "tämligen restriktiv"
            hållning. Vi konsumenter är inte "tämligen" restriktiva i det
            här fallet; vi vill inte ha eländet.
          </note>
          <note>
            I EU finns det inte någon möjlighet att få till stånd en riktig
            märkning. Det enda vi kan göra för att säga nej till de här produkterna
            är att se till att inte få in dem i landet. Jag är förvånad att
            det, i den här situationen, är öppet för de här produkterna, att
            vi i Sverige inte kan säga att vi inte vill ha dem. Vi kan se
            vilka effekter detta kan få, och det enda vi kan göra är att säga
            nej. Jag undrar hur det kommer sig att Sverige inte vågar försöka
            använda artikel 16, som Österrike har gjort.
          </note>
          <note type="speaker">
            Anf. 22 LENNART BRUNANDER (c):
          </note>
          <note>
            Fru talman! Det här är en viktig fråga. Det är inkörsporten till
            någonting nytt, någonting osäkert, någonting som vi är ganska
            rädda för, helt enkelt därför att vi inte vet var det hamnar.
          </note>
          <note>
            I svaret finns en del positiva saker. Sverige röstade nej när
            den aktuella sojabönan var på tal i EU, säger jordbruksministern,
            och det är bra. Det är också bra att man nu förhandlar för att
            få till stånd en märkning. Jag funderar om märkningen när det
            gäller novel-food är tillräcklig. Märkningen bör ju gälla all
            användning av sådana här genförändrade organismer och livsmedel
            som innehåller sådana.
          </note>
          <note>
            Vad jag skulle vilja veta av jordbruksministern i det fallet
            är på vilket sätt de här förhandlingarna drivs och hur pass aggressiva
            vi svenskar är i detta fall.
          </note>
          <note>
            Som Gudrun Lindvall sade, andas svaret inte någon större aggressivitet
            när det gäller att hantera de här frågorna. Det är litet mera
            av en uppgivenhet, att det här är någonting som vi får ta, kanske
            också med en förhoppning om att det är någonting fantastiskt bra,
            som vi får väldigt god nytta av. I vissa sammanhang kan sådana
            här genförändringar kanske vara det.
          </note>
          <note>
            I det aktuella fallet med sojabönan funderar jag över motivet
            till en genförändring för att kunna använda en viss typ av bekämpningsmedel.
            Jag vet inte vem som har intresse av det - om det bara är kemiindustrin
            och de ekonomiska intressena som ligger bakom. Man binder ju upp
            brukarna att använda en viss böna och ett visst preparat, därför
            att det är de som passar ihop. Men det är inte säkert att dessa
            är så förfärligt bra. Det kanske finns andra bönor som är mycket
            bättre ur näringssynpunkt och ur livsmedelssynpunkt men som inte
            passar in i sammanhanget och därför inte kommer till användning.
            Man stoppar utvecklingen på det området, vilket måste vara mycket
            dumt.
          </note>
          <note>
            För svenskt vidkommande står det att bönan inte kan odlas i Sverige.
            Nej, det går inte. Det har gjorts stora försök att odla soja i
            Sverige, men det har inte lyckats särskilt bra. Det kan då ligga
            nära till hands att börja använda genförändrad raps och genförändrade
            sockerbetor. Det är en utveckling på gång, och det finns stora
            intressen i kemiindustrin för att göra det.
          </note>
          <note>
            Då har vi det här. Då har vi också de miljömässiga bekymmer som
            detta kan leda till. Vi känner inte till dem.
          </note>
          <note>
            Det går också stick i stäv med den målsättning som vi har att
            använda mindre bekämpningsmedel.
          </note>
          <note>
            Det här är ett sätt att legitimera användning av bekämpningsmedel,
            och speciellt ett visst bekämpningsmedel.
          </note>
          <note>
            Jag tycker att det är mycket oroande att det blir så att de genförändrade
            produkterna kommer in. Det är ett absolut minimikrav att det skall
            göras en ordentlig märkning och att Sverige agerar på ett sådant
            sätt att detta kommer till stånd.
          </note>
          <note>
            Min fråga till jordbruksministern är avslutningsvis: Kommer detta
            att ske, så att vi som konsumenter kan vara lugna? Det finns en
            oro hos konsumenterna, som är rädda för att äta sådant här. Det
            finns en oro hos producenterna, för att de skall behöva använda
            de här produkterna. Förr eller senare blir producenterna mer eller
            mindre tvingade att göra det, för att hänga med i den utveckling
            som sker - annars blir de utkonkurrerade. Jag tycker inte att
            vi skall medverka till det.
          </note>
          <note type="speaker">
            Anf. 23 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först konstatera att interpellanten ställer
            mycket stora krav på de aktörer som vill använda genteknik, bl.a.
            att de skall vara noggranna med fakta. Hon är själv inte lika
            noggrann med fakta i sin interpellation. Hon skriver där att avsikten
            med manipulationen - som hon kallar förändringen just när det
            gäller sojabönan - är att få en sojaböna som tål dubbel dos av
            Roundup. Vi hörde också Gudrun
          </note>
          <note>
            Lindvall säga att det var fråga om nya tekniker, där man inte
            odlar som man gjorde förr - underförstått att det är mycket bättre
            att odla som man gjorde förr - att det är en otäck utveckling
            som vi står inför och att det handlar om att använda mycket Roundup.
          </note>
          <note>
            Låt mig då säga att avsikten inte är att använda mer bekämpningsmedel.
            Det är inte därför den här förändringen har gjorts. Det handlar
            om bekämpningsmedel i normala doser, om ett bekämpningsmedel som
            är godkänt för användning också i Sverige och som enligt Kemikalieinspektionen
            tillhör de bekämpningsmedel som är att föredra.
          </note>
          <note>
            Om vi hade ett jordbruk i Sverige och i världen som var totalt
            fritt från kemikalieanvändning skulle det vara oerhört allvarligt
            om genteknik användes för att ta fram grödor som kräver kemikalieanvändning.
          </note>
          <note>
            Så är inte fallet.
          </note>
          <note>
            Sanningen är den att vi har ett jordbruk, inte i så hög grad
            i Sverige men i världen, som bygger på en massiv användning av
            bekämpningsmedel. Odling av sojaböna är en del i detta jordbruk.
            Sojabönor odlade som man gjorde förr, som Gudrun Lindvall uttrycker
            det, är utsatta för stor användning av bekämpningsmedel, vars
            effekter på miljön är betydligt mer negativa än Roundup.
          </note>
          <note>
            Det är märkligt att konstatera att Miljöpartiet och
          </note>
          <note>
            Gudrun Lindvall, som brukar föra miljöns talan, här föredrar
            att vi stannar kvar i det tunga kemikalieberoende samhälle som
            vi tyvärr under några decennier har byggt upp, i stället för att
            försöka finna lösningar på de problem som vi har skapat.
          </note>
          <note>
            Naturligtvis kan man i sak vara tveksam till att den här utvecklingen
            drivs av de stora kemiföretagen, som gärna kopplar framtagandet
            av nya grödor till användningen av sina kemikalier. Jag delar
            den skeptiska inställningen i det fallet. Det är beklagligt att
            så mycket av forskningen och utvecklingen på det här området handlar
            om just herbicidtolerans och drivs av de här stora företagen.
            Ett av skälen är naturligtvis den stora tveksamheten till användandet
            av genteknik över huvud taget, som gör att t.ex. vi i Europa förhåller
            oss avvaktande, inte deltar i forskningen och utvecklingen, utan
            lämnar till de här stora kemijättarna att driva utvecklingen i
            den riktning som de är intresserade av. Jag tycker att vi, som
            land, borde vara med.
          </note>
          <note>
            Vi borde vara med på den internationella nivån och verka för
            en utveckling av genteknik som kan användas för att lösa problem,
            som kan användas för att driva utvecklingen åt ett annat håll
            än de stora kemikalieföretagen vill göra.
          </note>
          <note>
            Gudrun Lindvall talar om de många fallen av introduktion av främmande
            organismer som har ställt till problem. Jag kan notera att inte
            ett enda av dem handlar om genteknik. Jag kan också notera att
            det under de dryga 20 år som tekniken har använts - det är alltså
            härvidlag inte längre något nytt och osäkert det handlar om, Lennart
            Brunander - inte finns ett enda fall konstaterat där just gentekniken
            i sig skulle ha skapat den här typen av problem, skulle ha introducerat
            växter som har ställt till oreda i naturen. Att bevaka att så
            inte sker är en oerhört viktig aspekt av användandet av genteknik.
            Det är också en riskvärdering som alltid görs när man använder
            genteknik.
          </note>
          <note>
            Jag vill säga att vi från svensk sida lägger mycket stor tyngdpunkt
            på att vi skall vara oerhört restriktiva, och vi skall vara noggranna
            just när det gäller risken för att det finns vilda släktingar.
            Den risken är betydligt större när det gäller t.ex. raps, som
            vi har i Sverige och som har en vild släkting som heter åkerkål.
          </note>
          <note>
            Varje gröda, varje fall måste betraktas var för sig. Det tycker
            vi är oerhört viktigt. Men de argument som har framförts anser
            vi inte har bärighet just på det nu diskuterade fallet.
          </note>
          <note type="speaker">
            Anf. 24 GUDRUN LINDVALL (mp):
          </note>
          <note>
            Fru talman! Jag börjar förstå det höjda tonläget hos jordbruksministern.
            Det är inte lätt att försvara det här.
          </note>
          <note>
            De facto har Monsanto sett till att man har fått en högre tolerans
            mot Roundup i sin RRS för att man skall kunna använda Roundup
            effektivare, i högre doser, för att därmed slå ut konkurrenterna
            till den soja man vill odla och få högre skördar. Det är otvetydigt
            så. Det säger även Monsanto. Man går ut i reklamen med att den
            här sojabönan tål högre doser
          </note>
          <note>
            Roundup. Jag hoppas att jordbruksministern kan vara så ärlig
            att hon kan erkänna att det finns en baktanke med detta. Det ger
            högre skördar om man kan använda mer Roundup och man behöver inte
            riskera att sojabönan själv blir tålig.
          </note>
          <note>
            Många av de andra argumenten får mig att undra vilka argument
            som skulle göra att jordbruksministern började föra en mer restriktiv
            linje i den här frågan.
          </note>
          <note>
            Det känns litet grand som om Sverige har givit upp.
          </note>
          <note>
            Det är precis som Lennart Brunander säger, att det här naturligtvis
            är inkörsporten till många andra produkter, sockerbeta och raps
            framför allt, som kan odlas i
          </note>
          <note>
            Sverige.
          </note>
          <note>
            I artikel 16 i det som kallas för GMO-direktivet, som jag hänvisar
            till, finns det ingenting som säger att vi måste titta på just
            miljön i Sverige. Vi kan mycket väl hävda dels att vi har en högre
            andel allergiker i
          </note>
          <note>
            Sverige, och vi vet att det kan vara farligt för allergiker med
            nya typer av proteiner, dels att vi naturligtvis kan se att det
            här är farligt för miljön. Man kan se,
          </note>
          <note>
            Annika Åhnberg, både på laboratorium och i fältförsök, att det
            finns en risk för spridning av de här generna.
          </note>
          <note>
            Det är precis som jordbruksministern säger, att de fall jag tog
            upp är inte genmanipulerade organismer.
          </note>
          <note>
            Nej, därför att vi är precis i vår linda. Vi måste se på liknande
            fall i världen, eftersom vi nu skall använda jordklotet som ett
            gigantiskt försökslaboratorium. Då är det bra om vi kan hitta
            några eventuellt parallella fall som kan leda våra tankar till
            vad som skulle kunna hända. Det är precis som jordbruksministern
            säger, vi vet inte vad som kommer att hända. Men vi står inför
            frågan: Skall vi riskera att det vi kan tänka oss kan ske, skall
            få ske? Skall vi se till att vi har bevisen innan vi säger nej?
            Vad händer då? Då är det ju för sent.
          </note>
          <note>
            Det är precis som Lennart Brunander sade, säger vi ja till sojan
            blir det mycket svårt att sedan använda artikel 16 i direktivet
            och säga nej till raps. Skall vi godta att miljön hotas på ställen
            där sojan har en vild släkting och att vi skall kunna använda
            de produkterna här, men inte godta rapsen, därför att den kan
            odlas i Sverige? Det blir mycket svårare att säga nej till rapsen
            om vi nu säger ja till sojan. Det är naturligtvis en inkörsport.
          </note>
          <note>
            Jag är också förvånad över den del i svaret där jordbruksministern
            mer eller mindre lovordar den här tekniken. Jag undrar: Kan jordbruksministern
            säga någon produkt som har inneburit att vi har fått bättre kvalitet,
            bättre näringsvärden, ett lönsammare och effektivare jordbruk
            med hjälp av gentekniken? Vi har ett alternativt jordbruk, det
            ekologiska, som ger hög kvalitet, näringsvärden, som är lönsamt
            och effektivt och inte ens använder de här lågdospreparaten, som
            jordbruksministern tydligen tycker är ofarliga, och faktiskt säger
            nej till GMO. Jag har mycket svårt att se på vilket sätt det här
            skulle kunna leda till ett jordbruk som skulle kunna vara positivt
            för framtiden.
          </note>
          <note>
            Jag är också mycket förvånad att höra dessa lovord över de extremgiftiga
            herbiciderna. De bör naturligtvis fasas ut, precis som alla andra
            gifter. Bönderna i Sverige har ju sagt att man vill minska användningen
            av lågdospreparat. Jag förstår inte alls varför jordbruksministern
            skall lovorda detta.
          </note>
          <note>
            Det finns många andra aspekter som vi säkert kommer att ta upp
            i flera debatter om GMO, t.ex. kan man se en effekt som är mycket
            litet undersökt. Det är det faktum att en stor del av genomet
            är mycket passivt. Men man kan se att det aktiverar vissa gener.
          </note>
          <note>
            Genom att stoppa in främmande gener kan man se att andra gener
            än de som brukar vara aktiva i en växt helt plötsligt börjar bli
            aktiva. Vilka effekter det får vet man inte. Där står än så länge
            forskningen frågande.
          </note>
          <note>
            Jag undrar: Skall inte Sverige vara ett land som verkligen går
            före när det gäller miljö och som går före när det gäller konsumentintressen?
            På vilket sätt skall konsumenterna i dag kunna vara säkra på att
            man vet om man får detta eller inte? Såvitt jag kan se är enda
            möjligheten att veta att vi slipper GMO-sojan att vi säger nej
            i Sverige. Kan man inte tänka sig att vi säger nej innan vi vet
            att det finns en märkning som vi kan acceptera, en märkning som
            faktiskt skulle göra att vi även kan märka produkter där det finns
            t.ex.
          </note>
          <note>
            sojalecitin?
          </note>
          <note>
            Jordbruksministerns svar tycker jag andas uppgivenhet, och det
            är beklämmande.
          </note>
          <note type="speaker">
            Anf. 25 LENNART BRUNANDER (c):
          </note>
          <note>
            Fru talman! Jag skulle vilja ha svar på de frågor jag ställde
            om vart förhandlingarna om novel food leder och hur pass omfattande
            förordningen är. Mig förefaller det vara en för begränsad del
            av livsmedlen som omfattas av detta. Kan man få det att bli på
            det sättet att alla livsmedel som innehåller genförändrade substanser
            kommer att vara med? Det är kravet, och det är det som jag tycker
            är viktigt.
          </note>
          <note>
            Jordbruksministern pratade om arbetet med genförändringar. Visst
            har vi ett sådant arbete i Sverige, fast inte så mycket på det
            här området. På det medicinska området har vi ett mycket utvecklat
            sådant arbete i Sverige, där det gör väldigt stor nytta och där
            vi kan ha det under kontrollerade former. När det gäller det här
            området har vi försök i Sverige, just på raps och sockerbetor.
            Men det är kanske inte så många svenska intressen som har varit
            med. Försöken har visserligen varit omgärdade med en del restriktioner,
            men jag har varit tveksam också till dem, måste jag säga. Jag
            tycker att jordbruksministern skönmålar användningen av genförändringar
            när hon talar om vilken nytta de gör.
          </note>
          <note>
            Om man nu skall använda genförändringar i det här sammanhanget,
            är det då förnuftigt att använda dem för att göra växterna mer
            toleranta mot gifter?
          </note>
          <note>
            Vore det inte rimligare att man använde dem för att växterna
            skulle klara de problem som de möter i naturen, så att vi inte
            behöver använda gifter? Detta visar ganska väl vad som är orsaken
            till att man gör de här förändringarna. Det är för att kunna sälja
            sina egna produkter. Det här är ett bekymmer.
          </note>
          <note>
            Jordbruksministern säger att det är godkända preparat. Självklart.
            Men det är de godkända preparaten vi skall minska användningen
            av, för vi använder inte några andra än godkända preparat.
          </note>
          <note>
            Sedan sägs det att det här är mindre giftigt och att det är nedbrytbart.
            Jag har också pratat med de här intressenterna. Jag vet att de,
            när de använder de här preparaten säger: Men du skall inte så
            sockerbetor året efter. Varför det? Jo, för sockerbetor är känsliga
            och skulle kanske inte växa då. Då faller ju hela resonemanget.
          </note>
          <note>
            Jag förstår att jordbruksministern har bekymmer med det här,
            för det är starka intressenter som jobbar.
          </note>
          <note>
            Men vi vill ha över jordbruksministern på rätt sida, då skall
            vi hjälpa till och slåss mot de här intressena, det lovar jag.
          </note>
          <note type="speaker">
            Anf. 26 Jordbruksminister ANNIKA ÅHNBERG (s):
          </note>
          <note>
            Fru talman! Jag anser nog att jag befinner mig på rätt sida.
            Rätt sida är att ha en restriktiv hållning till användning av
            genteknik men inte en helt avvisande, som jag förstår att t.ex.
            Gudrun Lindvall har.
          </note>
          <note>
            Genförändringar använder vi oss redan av. Växtförädling och husdjursavel
            går ut på att förändra gener hos växter och djur. Belgisk blå,
            en köttdjursras som vi tycker väldigt illa om, är inte förändrad
            med genteknik utan med s.k. vanlig husdjursavel. För mig leder
            det till slutsatsen att vi skall vara restriktiva. Vi skall ha
            etiska och moraliska bedömningsgrunder oavsett om vi använder
            genteknik eller inte.
          </note>
          <note>
            Allergiframkallande ämnen skall vi naturligtvis undvika, men
            om vi t.ex. stoppar nötter i kaksmeten är det inte vispen som
            är allergiframkallande - det är nötterna. Samma sak gäller med
            gentekniken. Om vi använder genteknik för att föra in någonting
            som är allergiframkallande i en annan produkt är det inte gentekniken
            det är fel på utan det som vi stoppade in.
          </note>
          <note>
            Vi skall självfallet vara oerhört restriktiva och se till att
            vi inte använder allergiframkallande medel.
          </note>
          <note>
            Det är dock riktigt som ni båda säger: Vi vet inte allt om de
            här teknikerna. Men vi vet vid det här laget ändå en hel del.
            Det handlar inte om nya och osäkra tekniker utan om tekniker som
            nu har använts i mer än
          </note>
          <note>
            20 år. Man kan säga att det här står i början av sin utveckling
            när det gäller växtförädling, och det är just därför det är viktigt
            att vi är restriktiva. Men det finns en oerhört omfattande användning
            inom forskning och inom t.ex. läkemedelshantering.
          </note>
          <note>
            Genteknik som har använts för läkemedel leder naturligtvis också
            till att produkterna så småningom kommer ut i samhällets kretslopp.
            Är det er uppfattning att man i så fall också skall säga nej till
            den typen av användning, med hänsyn till att det kan innebära
            risker för miljön? Och vad skall man i så fall i stället erbjuda
            de människor för vilka det inte finns några andra läkemedel?
          </note>
          <note>
            Jag menar att vi självfallet skall sträva bort från användningen
            av kemikalier. Det gäller naturligtvis i första hand de allra
            sämsta medlen, som vi måste bli av med. I andra hand skall vi
            försöka bli av med de här medlen också.
          </note>
          <note>
            Man kan då ställa sig frågan: Om man har en växtförädling som
            leder till att en växt i sig blir motståndskraftig mot t.ex. ett
            insektsangrepp, är det då acceptabelt eller inte om man har använt
            genteknik?
          </note>
          <note>
            Är det att föredra att man fortsätter att använda olika typer
            av traditionella kemikalier som bekämpningsmedel?
          </note>
          <note>
            Jag vill än en gång understryka att regeringen menar att vi skall
            vara oerhört restriktiva i användningen av genteknik, men vi skall
            trots allt inte säga totalt nej. Vi är inte så lyckligt lottade
            att vi lever i en situation där vi har goda alternativ till all
            användning av genteknik. Vi är i själva verket i den situationen
            att vi har ställt till många stora miljöproblem. Vi måste försöka
            hantera dem; vi måste försöka komma bort från kemikaliesamhället.
          </note>
          <note>
            Rätt använd - det är min övertygelse - kan genteknik vara en
            av vägarna att nå det målet. Jag tror inte att gentekniken innebär
            en ljus framtid och att vi skall bejaka allting som händer, tvärtom.
            Vi prövar varje fall för sig. Men till skillnad från Gudrun Lindvall
            vill jag inte säga nej till tekniken som sådan utan behålla just
            inställningen att pröva varje fall för sig.
          </note>
          <note>
            Det är därför vi t.ex. säger nej till tillämpningar i raps eller
            i majs, där diskussionen också är aktuell. Men det är också därför
            vi kan acceptera användningen i det här fallet - efter det att
            en prövning har gjorts, en prövning som också har reglerat vad
            man får använda den här sojabönan till.
          </note>
          <note>
            När det gäller förhandlingarna om novel food kan jag med glädje
            konstatera att det äntligen ser ut som om det håller på att lossna.
            Förhandlingarna ser nu ut att kunna föras till ett lyckligt slut
            som innebär att vi får en klar och tydlig märkning. Det är vi
            naturligtvis oerhört angelägna om, för det är viktigt att människor
            får göra sina egna val.
          </note>
          <note type="speaker">
            Anf. 27 GUDRUN LINDVALL (mp):
          </note>
          <note>
            Fru talman! Det är en oerhörd skillnad mellan vanlig växtförädling
            och avel å ena sidan och genmanipulation å den andra. Här går
            vi över de biologiska barriärerna på ett sätt som naturen själv
            aldrig skulle kunna göra. Det är inte möjligt för soja att normalt
            få avkomma med petunia. Det är precis det som är den stora och
            avgörande skillnaden: Vi gör någonting som aldrig kan göras i
            naturen.
          </note>
          <note>
            Naturligtvis är det så att alla växter alltid förändras. Hela
            tiden får de växter som lyckas få små genetiska förändringar som
            ger större motståndskraft bättre möjligheter att klara sig i naturen.
            Den förändringen sker hela tiden, men det är något helt annat
            än det vi gör nu. Vi går över genbarriärerna, plockar vissa gener
            och stoppar in dem i växter där de normalt aldrig skulle kunna
            förekomma. Därmed skapar vi egentligen helt nya arter.
          </note>
          <note>
            En annan skillnad är att i de här fallen kan generna spridas
            vidare på ett okontrollerat sätt. Jag har hittills inte hört någon
            forskare som håller på med det här,
          </note>
          <note>
            Annika Åhnberg, som kan garantera att det inte kan ske. Tvärtom
            har det stått flera artiklar i Forskning och Framsteg där bl.a.
            danska forskare mycket kraftigt har varnat för att det finns en
            risk att de gener som är resistenta mot t.ex. Roundup sprids till
            just de ogräs, t.ex. åkerkål, som man vill bekämpa med Roundup.
            Det kan innebära att vi står inför ett gigantiskt miljöproblem.
            Då, Annika Åhnberg, kan det komma betydligt aggressivare gifter
            än den glyfosat-Roundup man använder i dag.
          </note>
          <note>
            Jag och Miljöpartiet menar att den stora farligheten är just
            detta: Vi sprider de här organismerna i miljön på ett sätt som
            gör det svårt att kontrollera följderna. Naturligtvis finns det
            vissa användningsområden för gentekniken inom den medicinska forskningen
            - där man ser till att manipulera enskilda celler och vet att
            en spridning inte kan ske - som vi kan acceptera. Men när, Annika
            Åhnberg, skall vi använda försiktighetsprincipen om inte i det
            här fallet? Och skall Sverige verkligen vika sig för EU så att
            svenska konsumenter tvingas äta genmanipulerad föda på grund av
            EU-medlemskapet? Stå upp, säg nej, våga gå före och visa att Sverige
            menar allvar i de här frågorna!
          </note>
          <note type="speaker">
            Anf. 28 Jordbruksminister ANNIKA ÅHNBERG (s):
          </note>
          <note>
            Fru talman! Vi människor gör mycket som naturen inte kan göra.
            Vi använder oss t.ex. av mutagenes, dvs. att man bestrålar cellkärnor,
            och använder kemikalier för att få celler att smälta samman och
            förändra sig. Cellfusioner och mutagenes är sådant som vi räknar
            till de traditionella metoder som inte hör till gentekniken men
            där man använder cancerframkallande ämnen och inte alltid kan
            förutsäga vad resultatet av processerna innebär.
          </note>
          <note>
            Jag tycker att vi bör vara restriktiva - jag upprepar gärna det.
            Det är inte vår inställning att vi skall låta genteknik eller
            andra nya tekniker välla in över vare sig Sverige eller andra
            länder på något okontrollerat sätt. Vi skall vara restriktiva.
            Det finns i själva verket inga tekniker som är så kringgärdade
            med riskvärderingar och säkerhetsbestämmelser som just gentekniken.
            Jag skulle vara lycklig om vi hade hälften så strikta bestämmelser
            när det gäller en hel del av det som vi traditionellt tillåter
            oss att göra.
          </note>
          <note>
            När Gudrun Lindvall nämner forskare vill jag gärna säga att forskare
            i USA på 70-talet själva kände att det här fanns anledning att
            vara restriktiv. Forskarna belade sig själva med ett moratorium,
            dvs. ett stopp, för forskning under några år medan man analyserade
            och satte sig bättre in i vad gentekniken kan innebära.
          </note>
          <note>
            För en tid sedan skrev två av de pionjärer som var med om att
            införa moratoriet, Paul Berg och Maxine
          </note>
          <note>
            Singer, en artikel där de konstaterade att det var bra att vara
            restriktiv. Samtidigt konstaterade de dock att man 20 år efteråt
            kan notera att inget av de hot man då såg faktiskt har infallit,
            trots att man i dag i hundratusentals olika verksamheter dagligen
            använder genteknik.
          </note>
          <note>
            Miljöpartiet anser uppenbarligen att vi skall nöja oss med att
            ha ett samhälle som lever med stora miljöproblem. Vi skall tydligen
            inte, restriktivt och försiktigt, försöka finna nya vägar. Försiktighetsprincipen,
            Gudrun Lindvall, skall alltid gälla! Jag menar att vi måste våga
            prova även nya vägar, eftersom vi är i en situation där vi har
            stora problem som måste lösas.
          </note>
          <note>
            Men vi måste alltid vara försiktiga - oavsett om vi använder
            genteknik eller inte.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:71 och 73 om principerna för
            krigsmaterielexporten
          </note>
          <note type="speaker">
            Anf. 29 Statsrådet LEIF PAGROTSKY (s):
          </note>
          <note>
            Fru talman! Annika Nordgren har ställt två och
          </note>
          <note>
            Bengt Hurtig åtta frågor till mig som rör regelverket för den
            svenska krigsmaterielexporten. Jag skall besvara frågorna omsorgsfullt
            i tur och ordning.
          </note>
          <note>
            Annika Nordgren frågar om jag avser att vidta åtgärder så att
            Kockums inte tillåts att i samarbete med utländskt företag fortsätta
            att utveckla nya ubåtar enbart för exportmarknaden och om jag
            avser att vidta åtgärder så att de ubåtar som snart tas ur tjänst
            ur den svenska försvarsmakten inte exporteras.
          </note>
          <note>
            I riktlinjerna fastslås att exporten skall bedömas
          </note>
          <note>
            "erforderlig för att tillgodose det svenska försvarets behov
            av materiel eller kunnande eller i övrigt är säkerhetspolitiskt
            önskvärd". Det är således inte förenligt med riktlinjerna att
            exportera krigsmateriel för exportens egen skull.
          </note>
          <note>
            Jag delar det tidigare statsrådet Nygrens syn när han konstaterade
            att det i denna formulering i riktlinjerna ligger något mer än
            målsättningen att förbilliga försvarets anskaffningskostnader
            genom längre produktionsserier. Det svenska försvarets beställningar
            sker med ganska långa mellanrum, konstaterade Nygren i ett frågesvar
            till Annika Nordgren den
          </note>
          <note>
            21 februari i år. Det är därmed viktigt att kompetens och produktionskapacitet
            vidmakthålls inom den svenska försvarsindustrin även mellan beställningar
            för det svenska försvaret.
          </note>
          <note>
            Vad avser eventuell export av materiel som tas ur
          </note>
          <note>
            Försvarsmaktens tjänst så omfattas även denna av regelverket
            för krigsmaterielexport, och därmed kan endast ett begränsat antal
            länder komma i fråga som eventuella mottagare. Om sådana kunder
            inte står att finna får ubåtarna skrotas.
          </note>
          <note>
            Bengt Hurtigs första fråga gäller huruvida jag avser att följa
            den ambition som den tidigare utrikeshandelsministern Mats Hellström
            uttryckte, om att följa en mer restriktiv politik än vad den borgerliga
            regeringen gjorde.
          </note>
          <note>
            Min ambition på detta område skiljer sig inte från den som kännetecknade
            mina båda företrädare. Politiken har under denna mandatperiod
            blivit strängare i flera avseenden. Sålunda har exempelvis granskningen
            och analysen av de mänskliga rättigheterna i de berörda länderna
            blivit betydligt mer noggrann än vad som var fallet tidigare.
            Likaså görs en mer omsorgsfull prövning än tidigare när det gäller
            huruvida en affär kan betraktas som en följdleverans eller ej.
            Ett stabilt regelverk och genomtänkta beslut minskar risken för
            oklarheter. Det är av vikt både för industrin och för mottagarländerna.
          </note>
          <note>
            Den andra frågan gäller nya krigsmaterielaffärer med länderna
            i Mellanöstern.
          </note>
          <note>
            Det svenska regelverket är som bekant uppbyggt på en prövning
            från fall till fall av individuella exportärenden. Krigsmaterielexporten
            till Mellanöstern är mycket begränsad, något som framgår av regeringens
            årliga skrivelse till riksdagen. Denna mycket begränsade export
            har gått till länderna vid Gulfen.
          </note>
          <note>
            Till övriga länder i Mellanöstern har ingen export över huvud
            taget förekommit under senare år. De tillstånd som givits har
            praktiskt taget uteslutande gällt materiel som ej är direkt användbar
            som stridsmedel, s.k. övrig krigsmateriel.
          </note>
          <note>
            Den tredje frågan är om jag menar att man skall vara restriktiv
            med följdleveranser och så långt som möjligt bedöma varje ärende
            efter dess egna meriter.
          </note>
          <note>
            I enlighet med de riktlinjer som gäller bör det ges tillstånd
            till följdleverans om inte ovillkorligt hinder möter. Det finns
            sålunda ingen automatik i denna tillståndsgivning. I den helhetsbedömning
            som skall göras i varje enskilt ärende prövas i vad mån förhållandena
            i mottagarlandet förändrats sedan det ursprungliga tillståndet
            gavs. Detta tycker jag är en bra ordning som jag inte avser att
            luckra upp.
          </note>
          <note>
            Den fjärde frågan är om jag anser att ytterligare kanoner till
            Indonesien inte skall kunna betraktas som följdleveranser.
          </note>
          <note>
            Frågan om följdleveransbegreppets tillämplighet vid leveranser
            av kanoner har utförligt behandlats av konstitutionsutskottet
            i betänkande 1986/87:33. Därmed finns riksdagens noggranna analys
            och bedömning att tillgå som vägledning vid en helhetsbedömning
            av ett utförselärende av det slag som interpellanten tar upp.
          </note>
          <note>
            Den femte frågan är om jag avser att behålla hittillsvarande
            praxis att eftersträva största möjliga parlamentariska enighet.
          </note>
          <note>
            Regeringen fäster stor vikt vid att nå ett brett parlamentariskt
            samförstånd kring exportkontrollpolitiken. Detta är en tradition
            som vi värnar om. Ett tydligt exempel är den breddning av representationen
            i Exportkontrollrådet som regeringen initierat och genomfört.
            I dag är, till skillnad från tidigare, samtliga riksdagspartier
            representerade i rådet. De beslut som fattas har bredare stöd
            än vad som brukar förekomma inom något annat politikområde som
            jag känner till.
          </note>
          <note>
            Den sjätte frågan är huruvida jag avser låta den socialdemokratiska
            partikongressens beslut vara vägledande för den dagliga hanteringen
            av vapenexportpolitiken.
          </note>
          <note>
            Den sjunde frågan är om jag avser tillsätta en ny utredning i
            syfte att skärpa regelverket och vapenexportpolitiken.
          </note>
          <note>
            För mig, liksom för hela regeringen, är den socialdemokratiska
            partikongressens beslut vägledande för den dagliga hanteringen
            av alla politikområden.
          </note>
          <note>
            Det nuvarande regelsystemet har varit i kraft sedan 1993. Så
            sent som i februari i år genomfördes en genomgripande omorganisation
            av hela exportkontrollverksamheten och hela beslutsprocessen.
            Jag tycker det är rimligt att den nya ordningen får verka en tid
            innan det är dags att utvärdera de erfarenheter som vunnits sedan
            de senaste ändringarna av regelverket trädde i kraft. Vad gäller
            följdleveransbegreppet vill jag dock påminna om den granskning
            som just nu genomförs i konstitutionsutskottet.
          </note>
          <note>
            Den åttonde frågan är om jag avser att ta initiativ för att öka
            öppenheten kring den svenska vapenexporten.
          </note>
          <note>
            Regeringen strävar, inom ramen för de krav som sekretessen ställer,
            efter största möjliga öppenhet och har, som jag nämnde tidigare,
            i denna strävan gått längre än någon tidigare regering då vi sett
            till att samtliga riksdagspartier är representerade i det parlamentariskt
            sammansatta Exportkontrollrådet, gentemot vilket det visas fullständig
            öppenhet.
          </note>
          <note>
            Denna strävan efter största möjliga öppenhet visar sig också
            i regeringens årliga redovisning till riksdagen av föregående
            års krigsmaterielexport, där vi redovisar såväl mottagarländerna
            och exportens värde som materieltyper. Få andra länder i världen
            redovisar sin krigsmaterielexport med motsvarande öppenhet och
            detaljeringsgrad.
          </note>
          <note>
            Denna strävan efter öppenhet begränsas dock av den kommersiella
            sekretessen och utrikessekretessen.
          </note>
          <note>
            Regeringen har såväl företagens som de mottagande ländernas intressen
            att ta hänsyn till. Sekretessen är emellertid inget självändamål,
            och som jag tidigare framhållit eftersträvar regeringen öppenhet.
          </note>
          <note type="speaker">
            Anf. 30 EVA ZETTERBERG (v):
          </note>
          <note>
            Fru talman! Jag vill tacka för svaret på Bengt
          </note>
          <note>
            Hurtigs interpellation. Jag vill också konstatera att jag tycker
            att det är litet olyckligt att de här interpellationerna har lagts
            ihop. Jag för min del tycker nog att de åtta frågor som Bengt
            Hurtig ställde till statsrådet
          </note>
          <note>
            Pagrotsky mer än väl skulle kunna täcka den tid vi avsett för
            den här debatten. Att dessutom ta upp ubåtsfrågorna tycker jag
            gör att det är svårt att över huvud taget beröra dem i mitt svar
            till statsrådet.
          </note>
          <note>
            Jag vill inledningsvis konstatera att jag naturligtvis välkomnar
            statsrådets synpunkter och avsikt med en restriktiv vapenexportpolitik,
            och att han står fast vid den. Mats Hellström angav detta väldigt
            tydligt när han tillträdde ämbetet hösten -94. Däremot får vi
            väl se hur det blir i praktiken efter avslutad statsrådstid.
          </note>
          <note>
            Jag kan tänka mig att Leif Pagrotsky kan ta Fidel
          </note>
          <note>
            Castros ord "Historien får frikänna mig" som måtto för att se
            vad den här perioden utvisar. Det är alltså ingen av oss som i
            dag kan ställa det slutgiltiga avgörandet på den punkten.
          </note>
          <note>
            Jag skall kort kommentera några av frågorna. Jag börjar med Mellanöstern.
            Jag menar att det där finns uppenbara problem. Det finns starka
            företrädare från försvarsindustrin som offentligt har framfört
            klara önskemål, och vi vet att det finns vissa förslag och beslut
            på det området.
          </note>
          <note>
            Vad gäller frågan om följdleveranser, som jag ser som den huvudsakliga
            frågan i denna interpellation, menar jag att det är uppenbart
            att detta begrepp behöver benas ut. Vi behöver ha en betydligt
            mer omfattande diskussion om detta.
          </note>
          <note>
            Leif Pagrotsky hänvisar till ett tidigare KU-
          </note>
          <note>
            betänkande från 1986/87, men det var ju en tid sedan.
          </note>
          <note>
            Den granskning som KU nu skall göra har ju ännu inte påbörjats.
            Det som däremot finns på området är en promemoria, som vad jag
            har förstått är offentlig, från ISP. Där har man hänvisat till
            att det finns otaliga situationer där följdleveransbegreppet kan
            användas.
          </note>
          <note>
            Som jag ser det bör denna enorma utveckling och möjlighet till
            följdleveranser definitivt skärpas till.
          </note>
          <note>
            Det är mycket beklagligt att man kan tolka följdleveranser så
            pass vitt.
          </note>
          <note>
            Jag vill också där hänvisa till de konkreta exempel som har nämnts
            om Indonesien, där det är uppenbart att leveranser kan gälla för
            att vara följdleveranser under hur många år som helst. Jag skulle
            gärna vilja ha besked om hur länge detta har kunnat användas i
            fallet Indonesien. Vad jag har förstått rör det sig om säkerligen
            30 år.
          </note>
          <note>
            Jag vill också hänvisa till en intressant artikel av en partikamrat
            till statsrådet, nämligen Kurt Ove Johansson, för ungefär en vecka
            sedan. I den krävde man även från socialdemokratiskt håll förtydliganden
            av följdleveransbegreppet.
          </note>
          <note>
            När det gäller följdleveransbegreppet tar Leif Pagrotsky i svaret
            upp att mottagaren skall kunna känna trygghet. Men hur är det
            med landets befolkning? I en skrivelse från Amnesty International
            förra året hänvisade man till att 29 % av vapenexporten gick till
            länder som enligt Amnestys bedömning allvarligt kränker mänskliga
            rättigheter. Det stämmer alltså rätt dåligt med våra önskningar
            att sådant inte skall förekomma.
          </note>
          <note>
            Jag menar att man måste bedöma följdleveranser på det här området
            med samma skärpa som man gör med förstaleveranser till ett nytt
            land. Där tycker jag att bedömningen från regeringen måste bli
            betydligt striktare.
          </note>
          <note type="speaker">
            Anf. 31 ANNIKA NORDGREN (mp):
          </note>
          <note>
            Fru talman! Jag vill börja med att tacka statsrådet för svaret
            på min interpellation. Min interpellation handlar ju speciellt
            om ubåtar, men principfrågan är gemensam för alla vapenslag. Tyvärr
            tror jag att vi kommer att få anledning att komma tillbaka till
            dessa grundläggande principfrågor många gånger under de närmaste
            åren.
          </note>
          <note>
            Jag måste först konstatera att jag är väldigt trött på dessa
            eviga omskrivningar, tolkningar, ordbyten och slingringar i syfte
            att dölja vad man är ute efter när det gäller vapenexporten. Ubåtar
            är ett väldigt bra exempel för att tydliggöra detta.
          </note>
          <note>
            I försvarsutskottet ställde jag frågan om det fanns en avsikt
            att beställa Ubåt 2000. Som svar på den skriver utskottsmajoriteten
            i försvarsutskottets betänkande om försvarspolitiken, som vi justerade
            i utskottet i går, i stort sett: God dag - yxskaft. Man upprepar
            det som man har hört ministern ofta säga, nämligen att kompetensen
            skall vidmakthållas. Man svarar inte på om det finns någon avsikt
            att beställa Ubåt 2000 eller inte.
          </note>
          <note>
            Detta är viktigt. Det pågår utvecklingsarbete på just denna ubåt,
            och för att kunna konstatera om detta strider mot gällande regler
            eller inte måste man faktiskt veta om det finns någon avsikt att
            beställa den eller inte. Gällande regler säger nämligen att det
            inte är tillåtet att utveckla krigsmateriel bara i avsikt att
            exportera, dvs. om man inte har för avsikt att inhandla materielen
            till det svenska försvaret.
          </note>
          <note>
            En modern ubåt har en livstid på ca 40 år, om den moderniseras
            under tiden. Enligt vad FMV planerade
          </note>
          <note>
            1992 skulle de moderniserade Sjöormenubåtarna tjänstgöra i 42
            år. Om några år kommer den svenska marinen att ha tre helt moderna
            Gotlandsubåtar, som kan vara i tjänst till 2030-2040, fyra Västergötlandsubåtar,
            som kan vara i tjänst till 2025-2030 samt två Näcken- eller Sjöormenubåtar
            i materielberedskap. Med den nuvarande inriktningen i den svenska
            ubåtsflottan - sju ubåtar i aktiv tjänst och två i materielberedskap
            - kommer det att dröja minst 25 år innan det över huvud taget
            blir aktuellt med någon nyanskaffning av ubåt.
          </note>
          <note>
            Då tycker jag att det är helt orimligt att godkänna dels utveckling
            av en ny ubåt för exportmarknaden, dels samarbetsprojekt med andra
            nordiska länder när det gäller ubåtar, vilket förekommer just
            nu i fallet med ubåten Viking. Detta är två projekt som enligt
            min mening uppenbart strider mot gällande praxis, om ministern
            inte i dag vill avisera att vi skall beställa nya ubåtar till
            det svenska försvaret, vilket försvarsutskottet inte har sagt
            något om.
          </note>
          <note>
            Då blir min fråga: Hur länge anser ministern att det är rimligt
            att man håller den här kompetensen vid liv för att i en avlägsen
            framtid eventuellt köpa ett vapensystem till det svenska försvaret?
            Det är en principfråga som jag tycker att det vore viktigt att
            få klarhet i. Den gäller ubåtar men också andra vapenslag och
            vapensystem. Finns det någon gräns för detta? Vi kan annars i
            egentligen alla fall hävda att vi kan utveckla nya vapensystem
            för export, eftersom vi eventuellt någon gång i en avlägsen framtid
            måste köpa just det vapensystemet till det svenska försvaret.
          </note>
          <note>
            Detta vill jag ha svar på av ministern i dag.
          </note>
          <note>
            Jag får återkomma till exporten av ubåtar i nästa anförande.
            Jag vill nu bara fråga ministern om han anser att man kan överväga
            att inte exportera olika vapensystem till vissa regioner med tanke
            på den offensiva kapaciteten eller med tanke på att det blir en
            upprustningsspiral. Jag tänker då t.ex. på export av ubåtar till
            Sydostasien. Vi har redan givit tillstånd för export till Singapore,
            och där deltar Malaysia och
          </note>
          <note>
            Thailand i en rustningsspiral. Jag menar att vi inte skall exportera
            de ubåtar som vi nu mönstrar ut ur det svenska försvaret för att
            de skall bidra till en kapprustning någon annanstans i världen.
          </note>
          <note type="speaker">
            Anf. 32 BIRGER SCHLAUG (mp):
          </note>
          <note>
            Fru talman! Högt ärade statsråd! Vi båda brukar ju vara hövliga
            mot varandra.
          </note>
          <note>
            Jag sitter i Vapenexportrådet, och jag har allt svårare att tolka
            hur regeringen egentligen ser på vapenexport. I ett frågesvar
            för ett tag sedan sade statsrådet: Mottagarlandet av svensk krigsmateriel
            måste kunna vara säkert på att systemen inte blir obrukbara längre
            fram på grund av en svensk vägran att tillåta följdleveranser.
            Detta är ett rimligt krav.
          </note>
          <note>
            Som jag upplever det är detta ganska hårda ord, som innebär framflyttade
            positioner. I princip skall man alltså garantera följdleveranser
            om man väl har sålt ett vapen. Jag vill ta några exempel på länder,
            utan att för den skull ha dem som utgångspunkt.
          </note>
          <note>
            Om t.ex. Sydafrika skriver Dagens Nyheter den 14
          </note>
          <note>
            november: "Ekonomin är instabil, arbetslösheten skyhög, brottsligheten
            utom kontroll, de etniska motsättningarna bestående. - - - Oron
            för vad som väntar efter 1999 är stor och befogad." Mandela skall
            nämligen avgå 1999. "Mandelas personliga roll som sammanhållande
            kraft kan inte överskattas."
          </note>
          <note>
            Är det med tanke på statsrådets syn på följdleveranser rimligt
            att acceptera export av krigsmateriel till länder med en sådan
            klar instabilitet, för att använda ett populärt begrepp?
          </note>
          <note>
            Ett annat exempel är Thailand. Där har det varit
          </note>
          <note>
            17 militärkupper eller kuppförsök under de senaste
          </note>
          <note>
            50-60 åren. Ingen vald regering har egentligen suttit kvar under
            hela sin mandatperiod. Bofors har nyligen offentliggjort att man
            fått order på luftvärnsrobotar till
          </note>
          <note>
            Thailand. Det statsrådet har sagt - att dessa länder skall garanteras
            att deras system inte blir obrukbara längre fram på grund av en
            svensk vägran att tillåta följdleveranser - innebär ju att varje
            ny order får följdleveranser i 20, 30 eller 40 år, egentligen
            oavsett vad som händer. Med statsrådets tolkning av rätten till
            följdleveranser, som har slagits fast hårdare än någonsin genom
            hans uttalande, måste bedömningen av länder rimligen bli litet
            tuffare än tidigare - det är min slutsats. Håller statsrådet med
            mig om den?
          </note>
          <note type="speaker">
            Anf. 33 STEN ANDERSSON (m):
          </note>
          <note>
            Fru talman! Om ett ensidigt svenskt förbud mot export av vapen
            skulle innebära att man förhindrade krig och konflikter kunde
            man väl acceptera det. Tyvärr är det inte så. Den som vill ha
            vapen kan köpa det. Ett svenskt förbud innebär bara att vi får
            ett dyrare och sämre försvar, att vi får en ökad arbetslöshet
            och att andra länder gratulerar oss i ord men inte i praktiken.
          </note>
          <note>
            Ubåtstillverkningen har inneburit att man gratis har kunnat tillgodogöra
            sig erfarenheter som kan användas i framtida undervattensteknik.
            Kockums i
          </note>
          <note>
            Malmö tillverkade under många år jagare, torpedbåtar, ubåtar
            och använde den erfarenheten i sin civila fartygsproduktion. Man
            fick det här på köpet.
          </note>
          <note>
            Fru talman! När man hör vad Miljöpartiet säger i dessa frågor
            måste man dra slutsatsen att partiet i praktiken vill skrota hela
            det svenska militära försvaret, och den här interpellationsdebatten
            motsäger inte den slutsatsen. Det är väl lika bra att erkänna
            att det är er målsättning!
          </note>
          <note>
            Häromåret föreslog en ledande företrädare för partiet i riksdagen
            att man skulle bedriva gerillakrig.
          </note>
          <note>
            Fienden skulle alltså först komma hit, och sedan skulle vi börja
            slåss. Då är det väl, fru talman, bättre att ha ett försvar som
            är avskräckande så att ingen kommer hit.
          </note>
          <note>
            Miljöpartiet talar i interpellationen om ubåtar som ett effektivt
            och offensivt vapen. Att ett vapen skall vara effektivt borde
            vi väl vara överens om. Vi skall väl inte ha vapen som inte är
            effektiva. Då är det väl bortkastade pengar. Men vad är offensivt?
            Om Sverige skulle bli angripet och om svenska flygplan angriper
            baser hos motståndaren är det offensivt. Vill ni förbjuda det
            också? Om Sverige blir angripet och en del av Sverige blir ockuperat
            och om svenska ubåtar opererar i ockuperat vatten kan också kallas
            offensivt.
          </note>
          <note>
            Vill ni förbjuda det också?
          </note>
          <note>
            Jag måste säga att det är förvånande regler som i dag finns kring
            den svenska vapenexporten. Om t.ex.
          </note>
          <note>
            Norge, Danmark eller Finland skulle vilja köpa ett vapen eller
            ett vapensystem som den svenska militären inte har råd att köpa,
            skulle vi då verkligen förbjuda det? Kan det vara vettigt, herr
            statsråd?
          </note>
          <note>
            Sedan har jag en fråga till Annika Nordgren. Vad är egentligen
            ett vapen? Är det en kanon eller är det en lastbil som man kan
            sätta en kanon på?
          </note>
          <note>
            Till sist, Annika Nordgren och Birger Schlaug:
          </note>
          <note>
            Om ett litet demokratiskt land blir angripet av en stormakt,
            av en diktatur, och detta lilla land ber Sverige att få köpa vapen
            för att kunna skydda sin fred, sin frihet, sitt oberoende och
            sin demokrati, anser
          </note>
          <note>
            Miljöpartiet att man då skulle säga nej till svensk vapenexport?
          </note>
          <note type="speaker">
            Anf. 34 CHRISTER SKOOG (s):
          </note>
          <note>
            Herr talman! Ibland när man följer interpellationer och sådant
            som handlar om svensk vapenexport och svensk försvarsmaterielindustri
            kan man lätt gripas av den tanken att dessa frågor är en isolerad
            företeelse.
          </note>
          <note>
            Jag tror att det finns anledning att påminna, åtminstone de som
            läser detta protokoll, om att man för att få en annan bild nog
            måste se detta i dess helhet. Varför har vi över huvud taget en
            försvarsindustri i Sverige?
          </note>
          <note>
            Jo, därför att det är djupt förankrat hos det svenska folket
            att vi skall vara beredda att ställa upp och försvara oss. Vi
            skall ha värnpliktiga män, och i förekommande fall även kvinnor
            om de så vill, som skall kunna försvara oss. Vi i denna riksdag
            har fattat beslut om att införa pliktlagar som beskär friheten
            för unga män och kvinnor när de skall ut och försvara landet i
            händelse av ett angrepp och när de skall utbildas för det. Detta
            innebär att vi åtar oss ett oerhört stort ansvar. Och om det skulle
            bli krig i vårt närområde eller hos oss, vilket Gud och andra
            förbjude, måste de som skall skickas ut ha materiel som är av
            modernaste slag så att de kan försvara sig. Det är vår skyldighet
            och plikt att se till.
          </note>
          <note>
            Med anledning av att det svenska försvaret och den svenska försvarsindustrin
            själva har utvecklat produkterna är Sverige världsledande på många
            områden, inte minst på ubåtssidan, som den här interpellationen
            är föremål för diskussion om. Svenska ubåtar är världsledande,
            och det är därför som Kockums lyckades sälja ubåtar till Australien
            för några år sedan.
          </note>
          <note>
            När det gäller utbåtar tror jag att det också finns anledning
            att tänka efter litet mer. Ubåtar är ju ett ganska defensivt vapen
            i den meningen att man mig veterligt inte kan förtrycka mänskliga
            rättigheter med ubåtar. Det kan man förvisso med andra vapen.
            Ubåten kan också för oss politiker i vissa fall vara ett bra instrument
            att skicka ut under vatten att aktivt ligga och gömma sig och
            spana. Det finns ingen skeppare som vågar gå över Östersjön utan
            rädsla om man vet att det finns svenska ubåtar i vattnen.
          </note>
          <note>
            Hur ser då framtiden ut? Annika Nordgren hade ett räkneexempel
            som gick ut på att vi inte behövde anskaffa nya ubåtar till det
            svenska försvaret på 25 år, om jag hörde rätt. Annika Nordgren
            och andra vet ju att vi här uppe befinner oss i en del av världen
            som är litet lugnare i den meningen att det inte finns något direkt
            hot om väpnat angrepp mot Sverige. Men samtidigt har både utskottsmajoriteten
            och regeringen pekat på att omvärlden är mer osäker än på länge
            att bedöma. Därför har vi infört årliga kontrollstationer då vi
            skall bedöma det säkerhetspolitiska läget. Ingen vet vad som kommer
            att hända och hur framtiden ser ut. Därför är det viktigt att
            man bibehåller kompetensen och kunnandet. Det är därför glädjande
            att konstatera att man i det betänkande från försvarsutskottet
            som justerades i går och som skall behandlas av riksdagen den
            13 december har avsatt 550 miljoner kronor för att kompetensen
            inom försvarsindustrin skall kunna bibehållas. En stor del av
            detta går till ubåtskunnandet.
          </note>
          <note>
            Jag har också tagit del av Miljöpartiets motioner i ärendet,
            och de är välskrivna i många avseenden. Men jag tror att de nog
            saknar förankring i det breda folklagret.
          </note>
          <note type="speaker">
            Anf. 35 Statsrådet LEIF PAGROTSKY (s):
          </note>
          <note>
            Herr talman! Eva Zetterberg citerade Fidel Castro.
          </note>
          <note>
            Som svar på det kan jag säga att jag avser att agera på ett sådant
            sätt att jag inte får några problem med historiens anklagelser.
            Jag tror därför inte att jag behöver historiens frikännande. Jag
            skall i alla fall ha det som ledstjärna. Flera av frågorna från
            både Eva Zetterberg och Birger Schlaug handlar om följdleveransbegreppet.
            Som ganska ny här kan jag säga att det är en svår materia. Det
            är rejält besvärligt att sätta sig in i det.
          </note>
          <note>
            Det tog mig ganska lång tid. Inte minst av det skälet tycker
            jag att det är mycket bra att konstitutionsutskottet nu igen,
            eftersom det var tio år sedan det gjordes, noggrant går igenom
            detta och ser om praxis har utvecklats alltför spretigt och om
            det har blivit en alltför vildvuxen flora av fall som motiverar
            följdleveransbegreppet eller inte. Det kommer att bli klargörande
            och en bra vägledning för det praktiska tillämpningsarbetet under
            de kommande åren.
          </note>
          <note>
            Från olika håll hör man tolkningar av vad jag säger, t.ex. att
            följdleveransbegreppet innebär en ovillkorlig garanti för att
            den som har köpt något från
          </note>
          <note>
            Sverige för evigt är tillförsäkrad allt tänkbart understöd från
            Sveriges sida. Så är det ju inte. Om jag inte i alla tidspressade
            sammanhang kan uttrycka alla reservationer får jag kanske ta på
            mig en del av ansvaret för detta. Men i riktlinjerna står det
            att tillstånd till följdleveranser bör ges om inte ovillkorligt
            hinder möter. Det står bör och inte skall. Det är ett uttryck
            för att det skall ske en prövning från fall till fall men att
            grundantagandet är att tillstånd skall ges. Jag tolkar det som
            att om stora försämringar har inträffat i mottagarlandet sedan
            det ursprungliga tillståndet gavs kan detta omprövas. Det tycker
            jag är ganska självklart. Däremot skall länder som funderar på
            att köpa från Sverige inte behöva känna oro för att vi plötsligt
            beroende på en inhemsk politisk konjunktur, att vi t.ex. byter
            statsråd eller regering, får en tvärvändning i synen på detta.
            Men om stora förändringar inträffar i mottagarlandet som ändrar
            förutsättningarna för beslutet jämfört med när beslutet fattades
            är det klart att man har sådana friheter. Jag kan inte tänka mig
            annat än att Allende inte betraktade Pinochet som någon kontinuitet
            i förhållande till hans regim men att han inte skulle ha köpt
            båtar från Sverige om han hade räknat med att han fick köpa båtarna
            och sedan gå ut på världsmarknaden och skaffa underhåll och reservdelar.
          </note>
          <note>
            Annika Nordgren ställde ett antal frågor som mer gällde försvarspolitik
            än vapenexportpolitik. Eftersom jag vet att hon har ställt ungefär
            samma interpellation till Thage G Peterson, som kommer att debatteras
            på tisdag, går jag inte in på frågan om försvarets inköp.
          </note>
          <note>
            Jag nöjer mig med att konstatera att det inte bara är försvarets
            köp av båtar som det handlar om, utan det som jag tog sikte på
            i mitt svar var den kompetens som man från försvarspolitiska utgångspunkter
            anser behövas inom landet också för underhåll, fortsatt förnyelse
            och för att kunna göra det möjligt att behålla våra ubåtar under
            långt tid. Det är i hög grad försvarspolitiska bedömningar som
            får diskuteras av dem. Detta är också frågor som Exportkontrollrådet
            gör.
          </note>
          <note>
            Till sist har jag en fråga. Miljöpartiet och Vänsterpartiet vill
            lägga 30 miljarder kronor av skattebetalarnas pengar på ett militärt
            försvar. Det är mycket pengar. Min fråga är: Av vem skall vi köpa
            materiel för dessa pengar?
          </note>
          <note>
            Jag tolkar det ni säger om exportpolitiken som att vår exportpolitik
            skall vara så sträng att vi inte kommer att ha någon egen vapenindustri
            av betydelse. Då frågar jag: Är det er uppfattning att vi skall
            köpa alla vapen från NATO?
          </note>
          <note type="speaker">
            Anf. 36 EVA ZETTERBERG (v):
          </note>
          <note>
            Herr talman! Vänsterpartiets uppfattning är att vi inte skall
            köpa några vapen alls, och att vi skall avveckla svensk vapenindustri.
          </note>
          <note>
            Sedan vill jag säga till Leif Pagrotsky att det naturligtvis
            är utmärkt att KU skall gå igenom följdleveransbegreppet. Det
            är oerhört snårigt, och vi har sett att undantagen och möjligheterna
            att använda sig av följdleveransbegreppet är oändliga.
          </note>
          <note>
            Jag vill återgå till några av de frågor vi inte hann beröra under
            den första omgången. Jag har en konkret fråga som jag inte har
            fått något svar på. Det gäller om ytterligare kanoner till Indonesien
            inte skall kunna betraktas som följdleveranser. På den punkten
            är Leif
          </note>
          <note>
            Pagrotsky svaret skyldig. Det är en oerhört väsentlig fråga.
            Leif Pagrotsky tog upp att det finns ett allmänt stöd i Sverige
            för svensk försvarspolitik, svensk vapenexport osv. Men i fråga
            om just Indonesien, som många svenskar har fått upp ögonen för,
            och situationen på Östtimor, tror jag att det är väldigt tydligt
            att det finns ett starkt folkligt intresse av att ingen som helst
            export skall ske dit. Därför tycker jag att det vore väldigt väsentligt
            för dem som lyssnar och läser protokoll, för det svenska folket,
            att få svar på den frågan.
          </note>
          <note>
            Jag vill också säga något om Exportkontrollrådet, som Birger
            Schlaug och jag ingår i. Det innebär naturligtvis en öppning att
            vi partier som tidigare stod utanför har fått möjlighet till insyn.
            Samtidigt är ju problemet att vi är låsta i sekretess. Det betyder
            att ingen av oss över huvud taget får använda de konkreta exempel
            och fakta som vi får fram i dessa sammanhang inom politiken. Det
            skapar svårigheter. Det betyder att det inte är någon total öppenhet
            mot svenska folket. Vi får ju inte förmedla det mesta av det som
            sägs där, utan bara använda oss av ett principiellt resonemang.
          </note>
          <note>
            Jag vill också hänvisa till den skrift som beskriver rådets verksamhet
            som ISP nu håller på att ge ut. Man har från ISP:s sida inte ens
            velat ta med rådets medlemmar, deras telefon och hänvisning till
            dem, så att svenskar som är intresserade av det här kan vända
            sig till dessa personer.
          </note>
          <note>
            Sedan var det fråga om enigheten i rådet. Tidigare har den principen
            gällt att det skall råda total enighet.
          </note>
          <note>
            Efter att ha hört svaret kan jag konstatera att så inte längre
            är fallet. Man bryr sig inte om att det finns enstaka reservationer.
            Jag undrar vad som krävs för att rådet skall ta hänsyn till detta.
            Spelar det ingen roll om det bara är Miljöpartiet och Vänstern
            som går mot ett beslut? Kan det väga över om vi har med oss
          </note>
          <note>
            Kristdemokraterna, Folkpartiet osv. i reservationen?
          </note>
          <note>
            Det vore mycket intressant att få svar på den frågan.
          </note>
          <note>
            Jag vill också ta upp frågan om utredning av att skärpa regelverket
            för vapenexportpolitiken. Vi har uppfattat att Ingvar Carlsson
            har givit ett sådant löfte.
          </note>
          <note>
            Leif Pagrotsky tycker inte att det har gått tillräckligt lång
            tid för att göra en sådan utvärdering. Jag tycker fortfarande
            att kravet finns kvar. Jag uppfattar att löftet finns kvar, och
            det borde kunna vara möjligt att göra detta. Jag skall inte här,
            efter en relativt kort tid i
          </note>
          <note>
            Exportkontrollrådet, göra någon slutlig bedömning av hur det
            ser ut, men just följdleveransbegreppet har, menar jag, missbrukats
            åtminstone i enskilda fall. Jag tycker att det vore oerhört väsentligt
            att få en utredning som skulle kunna se på hur detta används.
            Jag hoppas att Leif Pagrotsky ändrar sig på den punkten, så att
            vi får den utredningen.
          </note>
          <note type="speaker">
            Anf. 37 ANNIKA NORDGREN (mp):
          </note>
          <note>
            Herr talman! Det här var försvarspolitik mer än vapenexportpolitik,
            sade statsrådet. Det håller jag inte alls med om. Det handlar
            ju om de principer vi diskuterar. Det handlar om vilken tidsrymd
            det måste vara före en leverans till det svenska försvaret och
            om hur länge man skall hålla på att säga som statsrådet. Han säger
            att vi måste upprätthålla en kompetens eftersom vi eventuellt
            i en avlägsen framtid skall göra ett inköp till det svenska försvaret,
            och att man därför kan utveckla vapensystem för bara exportmarknaden.
            Det var den första fråga jag ställde i mitt förra anförande:
          </note>
          <note>
            Vilken tidsrymd skall gälla? Det tycker jag är viktigt att få
            fram.
          </note>
          <note>
            Sedan ställde statsrådet en fråga till mig som gällde de 30 miljarder
            kronorna som skulle satsas på militärt försvar. Då kommer vi in
            på försvarspolitik, det som statsrådet tidigare inte ville diskutera.
            Jag kan redogöra för det. Miljöpartiet talar om en omrustning.
          </note>
          <note>
            De pengar vi vill satsa på försvaret skall inte gälla det militära
            försvaret eller inköp av nya vapen. Det skall vara fråga om en
            investering i säkerhet på betydligt längre sikt. Det gäller att
            möta de hot som är verkliga för människor i dag; miljöhot, ökade
            klyftor i samhället osv. Jag tycker att det är betydligt bättre
            att satsa pengar på att förhindra att hot uppstår än att, som
            en majoritet i riksdagen vill - Miljöpartiet är det enda parti
            som har reserverat sig, bemyndiga regeringen att inköpa militärt
            materiel för 67 miljarder kronor efter år 1997. Det tycker jag
            är en vansinnig investering.
          </note>
          <note>
            Det Sten Andersson sade här var fascinerande.
          </note>
          <note>
            Han sade att ubåtstillverkningen har lett till att man använder
            erfarenheter i civil produktion. Det är alldeles lysande, det
            är precis vad Miljöpartiet har pratat om väldigt länge. Man borde
            givetvis ta vara på den stora kompetens som finns inom ubåtstillverkningen.
          </note>
          <note>
            Man borde omställa till civil produktion och få en långsiktig
            bärighet i sin verksamhet.
          </note>
          <note>
            Sten Andersson tyckte att det var bäst att ha ett avskräckande
            försvar så att ingen någonsin kommer hit. Annars skulle vi i stort
            sett kunna vänta oss en ockupation när som helst. Då menar jag,
            som jag sade till statsrådet tidigare, att det är bättre att offensivt
            satsa på att förhindra att hot uppkommer än att ha den stora krigsmakt
            som Sten Andersson efterlyser. Det kan vi investera i; att öka
            demokratikunskapen i vår omvärld. Vi kan också investera i oss
            själva, inte minst när det gäller miljösatsningar osv. Det finns
            mycket att göra.
          </note>
          <note>
            Sedan frågade Sten Andersson om vi vill förbjuda vapenexport.
            Jag kan upplysningsvis säga till Sten
          </note>
          <note>
            Andersson att det är förbjudet med vapenexport.
          </note>
          <note>
            Problemet är som jag ser det att man tillämpar detta med undantagen
            alldeles för liberalt. Miljöpartiet vill se en skärpning, och
            på sikt vill vi givetvis avveckla vapenexporten.
          </note>
          <note>
            Sten Andersson frågade också hur det blir om ett litet demokratiskt
            land som blir angripet kommer och vill köpa vapen av oss. Han
            undrar vad vi skulle säga då. Men det är förbjudet i dag. Man
            får inte sälja vapen till ett land som är indraget i konflikt.
          </note>
          <note>
            Christer Skoog sade att svenska ubåtar är främst i världen. Då
            säger jag samma sak till honom som jag sade till Sten Andersson:
            Varför inte ta vara på denna kompetens på ett långsiktigt mycket
            bättre sätt? Det finns ju civila tillämpningar för ubåtar. Det
            ser vi exempel på, bl.a. håller Kockums på att utveckla sådana.
          </note>
          <note>
            Det är riktigt att man inte kan kränka mänskliga rättigheter
            med ubåtar. Men vad jag ser som det viktiga i det avseendet är
            att ett land, i stället för att använda pengar till att inköpa
            ubåtar, kan använda dem till att stödja en utveckling som är långsiktigt
            hållbar.
          </note>
          <note>
            Därigenom kränker vi mänskliga rättigheter varje dag.
          </note>
          <note>
            En mänsklig rättighet är ju t.ex. att leva i en god miljö och
            andas frisk luft.
          </note>
          <note>
            Christer Skoog sade att vår politik saknar förankring. Då måste
            jag erinra om att en stor del av Socialdemokraternas politik för
            tillfället inte verkar vara så där vansinnigt uppskattad i de
            stora, breda folklagren.
          </note>
          <note>
            Ändå bedriver man sin politik. Den jämförelsen var kanske inte
            så relevant. Miljöpartiet formulerar inte sin politik efter opinionsmätningar,
            utan efter ideologisk övertygelse.
          </note>
          <note type="speaker">
            Anf. 38 BIRGER SCHLAUG (mp):
          </note>
          <note>
            Herr talman! Jag är glad att Leif Pagrotsky har ändrat inställning,
            eller tillrättalagt det han sade tidigare. Då sade han faktiskt
            att man i mottagarlandet som köper svenskt krigsmateriel måste
            kunna vara säker osv. Nu säger han att man bör kunna vara säker.
          </note>
          <note>
            Det är bra. Då är vi tillbaka där vi började, och den här förlöpningen
            från Leif Pagrotskys sida skall inte gälla i fortsättningen. Det
            är alldeles utmärkt. Eftersom en del i Vapenexportrådet kanske
            hade kunnat tolka det här på ett sätt som inte var avsett, är
            det bra att vi har fått ett tillrättaläggande.
          </note>
          <note>
            Det finns ett annat problem som har tagits upp.
          </note>
          <note>
            Mänskliga rättigheter har blivit ett krav för att sälja vapen.
            Då uppstår ett par väldigt konkreta frågor:
          </note>
          <note>
            Skall begreppet mänskliga rättigheter tydas på samma sätt när
            det gäller vapenförsäljning som när det gäller i allmänhet?
          </note>
          <note>
            Är det så att vapenförsäljning skall accepteras om de mänskliga
            rättigheterna har blivit litet mindre dåliga från ett år till
            ett annat? Då skall man alltså acceptera vapenförsäljning. Så
            står det inte riktigt i regelverket, men det är så det tolkas
            av Vapenexportrådet.
          </note>
          <note>
            Jag skulle vilja höra statsrådets syn på detta.
          </note>
          <note>
            Tycker statsrådet att t.ex. Amnesty gör en bra bedömning när
            det gäller mänskliga rättigheter? Skulle det kunna vara rimligt
            att Amnestys slutbedömning ligger till någon sorts grogrund för
            den bedömning som görs i vapenexportaffärer? I sådana fall skulle
            vi få en kanske bättre tolkning som också gör att man lever upp
            till de spelregler som vi egentligen satt upp för vapenexporten.
          </note>
          <note>
            Jag tror att Annika Nordgren har väl bemött Sten
          </note>
          <note>
            Andersson och Christer Skoog. Jag vill bara säga att nog är det
            konstigt att vi skall satsa 68 miljarder på inköp av nytt militärt
            materiel när skolan och barnomsorgen och annat får skäras ned
            oerhört mycket. Jag tror att det klingar väldigt falskt för de
            allra flesta människor i Sverige.
          </note>
          <note type="speaker">
            Anf. 39 STEN ANDERSSON (m):
          </note>
          <note>
            Herr talman! Vi kan alltså notera att Miljöpartiet inte vill
            att de svenska vapen som de svenska skattebetalarna betalar skall
            vara effektiva. Vi skall i praktiken ha gevär som man inte kan
            träffa målet med. Det måste vara slutsatsen av deras argumentation.
          </note>
          <note>
            Visst är det bra att vi kan möta miljöhot, men
          </note>
          <note>
            Miljöpartiet vill inte möta ett eventuellt väpnat hot.
          </note>
          <note>
            Det har de nu klart och tydligt sagt nej till. Visst är det förbjudet
            att exportera men undantag kan medgivas. Det är därför vi står
            här i dag. Vi exporterar faktiskt vapen till andra länder, eller
            hur Annika
          </note>
          <note>
            Nordgren, och tydligen med lagens stöd.
          </note>
          <note>
            Annika Nordgren svarade på min fråga om ett litet demokratiskt
            land som blir angripet av en diktatur med att säga att hon inte
            vill ha sådana regler för vapenexport i Sverige att det här lilla
            landet som slåss för sin fred, frihet och demokrati inte skall
            kunna köpa svenska vapen. Jag hoppas att det är en hel del människor
            som läser dagens protokoll. Det kan inte vara riktigt vackert
            från Miljöpartiets synpunkt.
          </note>
          <note>
            Till sist en fråga till statsrådet: Är det verkligen så enligt
            dagens vapenexportregler att om Norge, Danmark eller Finland vill
            köpa ett vapen eller ett vapensystem som svenska armén kanske
            inte ens har råd till eller nytta av, skulle det svenska företaget
            - med de jobb som skulle kunna skapas - inte få lov att exportera
            till dessa våra grannländer? Jag är förvånad om vi har sådana
            regler.
          </note>
          <note type="speaker">
            Anf. 40 CHRISTER SKOOG (s):
          </note>
          <note>
            Herr talman! Annika Nordgrens inlägg om opinionssiffrorna var
            onekligen intressant, men jag kan säga till Annika Nordgren att
            jag tror att sådana opinionssiffror har en benägenhet att växla.
          </note>
          <note>
            Vad gäller behovet av svenskt försvar och materiel till detta
            i framtiden är det väl ingen i denna kammare som kan veta. Det
            är därför, herr talman, som försvarsutskottets majoritet, och
            jag tror att Annika
          </note>
          <note>
            Nordgren är med på det, tycker att vi skall ha säkerhetspolitiska
            kontrollstationer där vi gör en utblick i omvärlden och ser hur
            situationen har förändrats: Har de militära hoten mot Sverige
            ökat eller minskat? Alla hoppas vi väl - jag gör det - att de
            skall minska så att vi kan få en avspänning i världen. Tyvärr
            har vi inte det önskesamhället, utan vi måste bibehålla ett så
            starkt svenskt försvar att det kan avskräcka en eventuell presumtiv
            angripare från att ge sig på Sverige.
          </note>
          <note>
            Därför måste vi se till att ha moderna vapen och låta de svenska
            med plikt inkallade männen och i viss mån kvinnorna få användning
            och nytta av dem.
          </note>
          <note>
            Nu visar det sig, som väl är, att man beställer antals- och volymmässigt
            mindre krigsmateriel runt om i världen. Det gör att vi måste försöka
            hitta litet längre serier om vi skall bibehålla kompetensen. Därför
            vill jag påstå att det är av nödvändighet att svensk industri,
            tillsammans med annan vapenindustri ute i Europa, får samarbetsavtal
            för att gemensamt kunna utveckla produkter så att vi kan bibehålla
            kompetensen och se till att i Europa kunna tillverka och använda
            de vapen som behövs, åtminstone i en närtid. Jag tror att en stor
            majoritet av svenska folket tycker att vi skall ett sådant försvar
            att vi kan försvara oss själva.
          </note>
          <note type="speaker">
            Anf. 41 Statsrådet LEIF PAGROTSKY (s):
          </note>
          <note>
            Herr talman! Jag har försökt att efter bästa förmåga på sex minuter
            besvara de tio frågor jag fick. Jag har ställt två tillbaka men
            inte fått svar på någon.
          </note>
          <note>
            Av vem vill ni köpa krigsmateriel, och till vem skall vi sälja
            krigsmateriel? Det är mycket enkla fundamentala frågor. Jag förstår
            att man kan ge enkla svar med någon riktning och vägledning, men
            tyvärr ingenting! Eva Zetterberg säger att vi inte skall ha något
            försvar på lång sikt, om jag förstod henne rätt.
          </note>
          <note>
            Annika Nordgren sade över huvud taget inte ett ord, inte heller
            Birger Schlaug, men det är Annika Nordgren som är interpellanten.
          </note>
          <note>
            Jag drar slutsatsen att vår syn, att vi behöver en försvarsindustri
            för att hävda neutraliteten och trovärdigheten i vårt försvars
            oberoende och att det kräver export, underkänns av er. Det är
            min tolkning.
          </note>
          <note>
            Jag har inte fått någon dementi på det här. Det innebär, om jag
            förstår det rätt, att vi måste köpa alla våra vapen från NATO.
          </note>
          <note>
            När det gäller den konkreta tillämpningen på kort sikt av dagens
            regler har jag tolkat, men jag kanske har fel, det så att ni till
            nöds kan gå med på att vi säljer vapen till vissa fredliga länder
            i vår omvärld som i stort sett alla har det gemensamt att de är
            medlemmar i NATO.
          </note>
          <note>
            Är detta en smyg-NATO-anpassning av vår säkerhetspolitik? Eftersom
            ni inte svarar själva, får jag tolka själv och begära era kommentarer.
            Är det inte att gå för långt i partiförnyelse, Eva Zetterberg?
          </note>
          <note>
            Annika Nordgren säger att hon är trött på slingringar i formuleringarna
            och säger att vi andra använder språket på ett sätt som hon inte
            gillar. Sedan säger hon att vi inte skall ha några vapen, vi skall
            inte ha något militärt försvar. Det är Miljöpartiets åsikt. Men
            i en motion med anledning av försvarspropositionen står det under
            rubriken Krigsorganisationen att Miljöpartiet föreslår en ekonomisk
            ram för Försvarsmakten om 29 miljarder kronor år 2001. Därigenom
            skall
          </note>
          <note>
            Försvarsmakten ges i uppdrag att utforma ett försvar till militärt
            försvar byggt på denna ekonomiska ram.
          </note>
          <note>
            Inriktningen bör vara - lyssna noga - fyra flygflottiljer med
            två divisioner JAS 39 Gripen på varje samt sex mekaniserade brigader.
          </note>
          <note>
            Den slingriga formuleringen om "mekaniserade brigader" betyder
            tankrar, kanoner, bepansrade transportfordon och annat. Klingar
            det inte falskt i en period när sjukvården får skäras ned, när
            skolan har det svårt att här i riksdagen föreslå att 29 miljarder
            kronor av skattebetalarnas pengar skall används till tankrar,
            kanoner och JAS-flygplan? Från vem skall reservdelar och -materiel
            köpas?
          </note>
          <note>
            Birger Schlaug frågar om Amnesty. Självklart skall Amnestys bedömningar
            vägas in. De är för det mesta mycket bra, och de skall ingå i
            underlaget. Jag begär för min del, när jag får redovisningar om
            detta, besked om vad Amnesty tycker. Men det räcker inte som underlag.
            Det kan inte vara det enda kriteriet, eftersom Amnesty granskar
            så mycket mer och med delvis andra kriterier. Amnesty tar på sig
            en uppgift att granska så i detalj att i stort sett alla länder
            får kritik, för det mesta välförtjänt kritik. Även Sverige får
            ofta kritik. Det skall vägas, det skall ingå, men det skall inte
            vara det enda materialet.
          </note>
          <note type="speaker">
            Anf. 42 EVA ZETTERBERG (v):
          </note>
          <note>
            Herr talman! Det kan vara bra att i en debatt om krigsmateriel
            använda sig av taktiken anfall är bästa försvar. Jag förstår Leif
            Pagrotsky. Han har fått många frågor, men flera av oss har uppfattat
            att vi inte har fått något klart svar. Leif Pagrotsky går till
            anfall och tar upp vår försvarspolitik, som egentligen inte är
            temat för denna debatt.
          </note>
          <note>
            Jag skall gärna upprepa ytterligare en gång: Vi i
          </note>
          <note>
            Vänsterpartiet accepterar ett militärt försvar. Däremot har vi
            krävt en avveckling av svensk försvarsindustri under fem år.
          </note>
          <note>
            Vi diskuterar här utifrån gällande lagstiftning. Jag accepterar
            det demokratiska beslut som har fattats av
          </note>
          <note>
            Sveriges riksdag, nämligen att det även fortsättningsvis skall
            finnas en försvarsindustri. Vår ambition på det området är att
            se till att de riktlinjer som riksdagen har fastslagit åtföljs
            och att de uppfattas så restriktivt som möjligt. Vi i Vänsterpartiet
            vill förändra och avveckla svensk försvarsindustri på lång sikt.
          </note>
          <note>
            Vi är oroliga för att dessa riktlinjer inte följs. Det är därför
            som vi vill ta upp följdleveransbegreppet.
          </note>
          <note>
            Där finns det en mycket klar otydlighet, vilket Kurt
          </note>
          <note>
            Ove Johansson - som jag hänvisade till - tog upp i sin artikel.
            Det framförs sådan kritik även från socialdemokrater. Det är denna
            kritik som regeringen måste ta till sig. Den förnyelse som i huvudsak
            är positiv och som innebär att alla partier har insyn via Exportkontrollrådet
            inger oss också en oro över att regeringen skulle frångå sitt
            ansvar. Det är bra att rådet finns och att KU skall granska begreppet,
            men det är regeringen som har ansvar för att se till hur riktlinjerna
            efterlevs.
          </note>
          <note>
            Det är regeringen som har det praktiska, konkreta och politiska
            ansvaret.
          </note>
          <note>
            Vi i Vänsterpartiet hävdar att följdleveransbegreppet har använts
            alldeles för slentrianmässigt och att den noggranna tolkning som
            bör göras även när det gäller följdleveranser inte har gjorts.
          </note>
          <note type="speaker">
            Anf. 43 ANNIKA NORDGREN (mp):
          </note>
          <note>
            Herr talman! Till vem skall vi sälja och från vem skall vi köpa?
            Svar nr 1: ingen. Svar nr 2: ingen. Jag tror att jag svarade på
            den frågan tidigare när jag talade om det svenska försvaret. Vi
            i Miljöpartiet vill växla över från det militära försvaret till
            ett starkt civilt försvar för att möta de hot som vi möter varje
            dag.
          </note>
          <note>
            Jag skall nu gå över och tala om krigsorganisationen. Statsrådet
            gör ju anspråk på försvarspolitiken här i dag, vilket jag tycker
            är trevligt.
          </note>
          <note>
            Jag får ständiga påhopp från försvarsministern i den här frågan.
            Han säger att Miljöpartiets förslag är orealistiska. Det går inte
            att dra ned så snabbt på krigsorganisationen som Miljöpartiet
            föreslår. Vårt förslag är oerhört realistiskt. Det överensstämmer
            precis med de ekonomiska förutsättningarna, som statsrådet själv
            så ofta påpekar är långsiktiga i den här branschen. Det gäller
            kontrakt för officerare, långsiktiga materielbeställningar som
            det kostar lika mycket eller mer pengar att bryta osv. Därför
            tar det tid att växla över från ett militärt försvar till ett
            starkt civilt försvar om man vill göra det på ett trovärdigt sätt,
            och det vill vi i Miljöpartiet. Vi vill visa att detta är möjligt.
          </note>
          <note>
            Därför säger vi nej till delserie 3 av JAS. Men statsrådet företräder
            en regering som i dagarna har justerat ett utskottsbetänkande
            som går ut på att man skall beställa fler JAS-plan. Det säger
            vi nej till. Därigenom blir det fyra flygflottiljer med två divisioner
            på varje flottilj. Det motsvarar de JAS-flygplan som redan i dag
            är beställda, men som Miljöpartiet inte vill ha. Men okej, flygplanen
            finns där.
          </note>
          <note>
            Statsrådets och försvarsministerns åsikter spretar litet åt olika
            håll. Jag välkomnar Leif Pagrotskys inställning. Han tror tydligen
            att man kan dra ned i ännu snabbare takt på det militära försvaret.
            Vår linje är dock den som är mest trovärdig.
          </note>
          <note>
            Sedan sade statsrådet att jag inte svarade på frågorna. Men hur
            är det med statsrådet själv när det gäller den frågan som jag
            ställde om vilken tidsrymd som skall gälla?
          </note>
          <note>
            Beträffande frågan om exporten har vi klart deklarerat att vi
            i Miljöpartiet vill avveckla den liksom givetvis även inköp av
            militär materiel.
          </note>
          <note type="speaker">
            Anf. 44 Statsrådet LEIF PAGROTSKY (s):
          </note>
          <note>
            Herr talman! Det var många ord, men jag fick inget svar.
          </note>
          <note>
            Under de närmaste åren har vi en mängd flygplan, kanoner och
            tankrar. Om jag har förstått saken rätt vill några av er nu ha
            något slags sparlågeavveckling och att vi inte skall köpa in något
            nytt. Men det innebär likafullt att det finns behov av kompetens
            för underhåll, av reservdelar och ammunition om ni vill att flygplanen
            skall kunna flyga och om ni vill att kanonerna skall vara i beredskapsläge.
            Ni föreslår ju inte att försvaret skall läggas ned i morgon. Annika
            Nordgren säger ju att det skall vara en gradvis process.
          </note>
          <note>
            Även om fem år skall 30 miljarder tas från barnomsorg, sjukvård
            och andra angelägna områden för att man skall kunna hålla ett
            försvar som ni vill avveckla under armarna. Jag bara frågar: Varifrån
            skall dessa pengar komma, om den svenska industrin skall läggas
            ned?
          </note>
          <note>
            Jag förstår att ni inte har samma uppfattning som jag. Men min
            tolkning är att då kommer vi att hamna i knät på NATO. Vi har
            ingen annanstans att vända oss för att kunna hålla vårt försvar
            funktionsdugligt. Eftersom exporten på kort sikt inte skall avvecklas
            -
          </note>
          <note>
            enligt Vänsterpartiet - kommer i stort sett också all vår försäljning
            att gå till NATO.
          </note>
          <note>
            Det är min enkla poäng. Jag tycker att detta är värt att tänka
            över. Jag har inte yttrat mig om någon försvarspolitisk realism
            när det gäller neddragningar. Jag har bara ställt frågor om hur
            olika delar av den här politiken hänger ihop för er del. Om jag
            har förstått det hela rätt sätter vi oss i knät på NATO - bakvägen.
          </note>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            1996/97:RR3 till arbetsmarknadsutskottet
          </note>
          <note>
            Motioner
          </note>
          <note>
            1996/97:A14-A20 till arbetsmarknadsutskottet
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1996/97:KU2 EU-frågornas behandling i riksdagen
          </note>
          <note>
            1996/97:KU4 Den regionala samhällsorganisationen
          </note>
          <note>
            Finansutskottets betänkanden
          </note>
          <note>
            1996/97:FiU12 Allmänna pensionsfondens verksamhet år 1995
          </note>
          <note>
            1996/97:FiU13 Tilläggssäkerheter vid handel med finansiella instrument
            och valuta
          </note>
          <note>
            Skatteutskottets betänkanden
          </note>
          <note>
            1996/97:SkU2 Ändringar i lagen om aviseringsregister, m.m.
          </note>
          <note>
            1996/97:SkU3 Beskattningen av sjömän
          </note>
          <note>
            1996/97:SkU4 Fortsatt reformering av beskattningen av utländska
            kapitalförsäkringar
          </note>
          <note>
            1996/97:SkU5 Skattefrihet för internationella organisationer,
            diplomater m.fl. - mervärdesskatt och punktskatter
          </note>
          <note>
            1996/97:SkU6 Mervärdesskatt inom kultur-, utbildnings- och idrottsområdet
          </note>
          <note>
            1996/97:SkU7 Vissa justeringar i lagen om räntefördelning vid
            beskattning m.m.
          </note>
          <note>
            1996/97:SkU8 Punktskattefrågor
          </note>
          <note>
            1996/97:SkU9 Vissa företagsskattefrågor
          </note>
          <note>
            1996/97:SkU10 Dubbelbeskattningsavtal mellan
          </note>
          <note>
            Sverige och Canada
          </note>
          <note>
            Kulturutskottets betänkande
          </note>
          <note>
            1996/97:KrU3 TV-avgift, m.m.
          </note>
          <note>
            Bostadsutskottets betänkanden
          </note>
          <note>
            1996/97:BoU6 Handelsändamålet i detaljplan, m.m.
          </note>
          <note>
            1996/97:BoU7 Överlåtelser av allmännyttiga bostadsföretag eller
            deras bostäder
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 november
          </note>
          <note>
            1996/97:88 av Marianne Andersson (c) till utrikesministern
          </note>
          <note>
            EU:s tullunion med Turkiet
          </note>
          <note>
            1996/97:89 av Olle Lindström (m) till statsrådet
          </note>
          <note>
            Thomas Östros
          </note>
          <note>
            Förbud av röd diesel
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 3 december.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 november
          </note>
          <note>
            1996/97:134 av Karin Pilsäter (fp) till statsrådet Leif
          </note>
          <note>
            Blomberg
          </note>
          <note>
            Marknadsföringslagen
          </note>
          <note>
            den 29 november
          </note>
          <note>
            1996/97:135 av Inger Davidson (kd) till inrikesministern
          </note>
          <note>
            Medborgarkontor
          </note>
          <note>
            1996/97:136 av Jan Backman (m) till statsrådet
          </note>
          <note>
            Thomas Östros
          </note>
          <note>
            Avdragsrätt för dansk a-kasseavgift
          </note>
          <note>
            1996/97:137 av Beatrice Ask (m) till kommunikationsministern
          </note>
          <note>
            IT-projekt
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            14 § Anmälan om skriftligt svar på fråga
          </note>
          <note>
            Anmäldes att följande skriftliga svar på fråga inkommit
          </note>
          <note>
            den 28 november
          </note>
          <note>
            1996/97:120 av Sivert Carlsson (c) till jordbruksministern
          </note>
          <note>
            Allmän jakt på mellanskarv
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            15 § Kammaren åtskildes kl. 11.37.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 9 § anf. 33 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
