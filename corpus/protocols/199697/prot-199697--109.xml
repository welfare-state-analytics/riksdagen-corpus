<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--109</head>
          <docDate when="1997-05-28">1997-05-28</docDate>
        </div>
      </front>
      <body>
        <div>
          <note>
            19.00 - 19.39
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Meddelande om uteblivna svar på interpellationer
          </note>
          <note>
            Till riksdagen hade inkommit följande skrivelse:
          </note>
          <note>
            Interpellationerna 1996/97:323, 334, 359, 368 och
          </note>
          <note>
            371
          </note>
          <note>
            Till riksdagen
          </note>
          <note>
            Interpellation 1996/97:323 av Chatrine Pålsson om de mindre sjukhusen.
          </note>
          <note>
            Interpellation 1996/97:334 av Göte Jonsson om förtroendenämnderna.
          </note>
          <note>
            Interpellation 1996/97:359 av Bo Könberg om vårdgarantin.
          </note>
          <note>
            Interpellation 1996/97:368 av Thomas Julin om rättssäkerheten
            inom socialtjänsten.
          </note>
          <note>
            Interpellation 1996/97:371 av Bo Könberg om privata husläkare.
          </note>
          <note>
            Interpellationerna kommer inte att besvaras.
          </note>
          <note>
            Skälet till detta är att arbetsanhopning hindrar socialminister
            Margot Wallström från att besvara interpellationerna någon av
            de dagar som återstår för interpellationsdebatter.
          </note>
          <note>
            Stockholm den 26 maj 1997
          </note>
          <note>
            Socialdepartementet
          </note>
          <note>
            Enligt uppdrag
          </note>
          <note>
            Göran Håkansson
          </note>
          <note>
            Expeditionschef
          </note>
          <note>
            2 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:279
          </note>
          <note>
            Till riksdagen
          </note>
          <note>
            Interpellation 1996/97:279 av Sigge Godin (fp)
          </note>
          <note>
            om underhållsstöd.
          </note>
          <note>
            Interpellationen kommer att besvaras tisdagen den
          </note>
          <note>
            3 juni 1997.
          </note>
          <note>
            Skälet till dröjsmålet är att interpellationen skall besvaras
            gemensamt med annan interpellation.
          </note>
          <note>
            Stockholm den 22 maj 1997
          </note>
          <note>
            Maj-Inger Klingvall
          </note>
          <note>
            Interpellation 1996/97:350
          </note>
          <note>
            Till riksdagen
          </note>
          <note>
            Interpellation 1996/97:350 av Yvonne Ruwaida om debatt om det
            mångkulturella samhället.
          </note>
          <note>
            Interpellationen kommer att besvaras torsdagen den 5 juni 1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 23 maj 1997
          </note>
          <note>
            Statsrådet Leif Blomberg
          </note>
          <note>
            Enligt uppdrag
          </note>
          <note>
            Ingvar Paulsson
          </note>
          <note>
            Expeditionschef
          </note>
          <note>
            3 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen meddelade att följande faktapromemorior om förslag
            från Europeiska kommissionen inkommit och delats ut till kammarens
            ledamöter:
          </note>
          <note>
            Yttrande av kommissionen angående Europaparlamentets ändringsförslag
            till förenklat direktiv om prisinformation till konsumenter KOM
            (97) 136
          </note>
          <note>
            Förslag till rådets förordning om ändring av förordning om den
            gemensamma organisationen av marknaden för nötkött KOM (97) 161
          </note>
          <note>
            Rapport från kommissionen om tillämpningen av bidragsystemen
            inom nötköttssektorn för tidig kalvslakt och kalvbearbetning KOM
            (97) 165
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:115 till trafikutskottet
          </note>
          <note>
            1996/97:136 till näringsutskottet
          </note>
          <note>
            1996/97:137 till trafikutskottet
          </note>
          <note>
            1996/97:141 till utbildningsutskottet
          </note>
          <note>
            1996/97:142 till konstitutionsutskottet
          </note>
          <note>
            1996/97:146 till socialutskottet
          </note>
          <note>
            1996/97:153 till finansutskottet
          </note>
          <note>
            1996/97:155 till socialförsäkringsutskottet
          </note>
          <note>
            1996/97:156 till socialutskottet
          </note>
          <note>
            1996/97:158 till konstitutionsutskottet
          </note>
          <note>
            1996/97:160 och 161 till trafikutskottet
          </note>
          <note>
            1996/97:162 till utbildningsutskottet
          </note>
          <note>
            1996/97:163 till lagutskottet
          </note>
          <note>
            1996/97:164 till justitieutskottet
          </note>
          <note>
            1996/97:166 till lagutskottet
          </note>
          <note>
            Skrivelser
          </note>
          <note>
            1996/97:120 till socialutskottet
          </note>
          <note>
            1996/97:138 till utrikesutskottet
          </note>
          <note>
            1996/97:152 till finansutskottet
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Skatteutskottets betänkanden 1996/97:SkU19-SkU22
          </note>
          <note>
            Näringsutskottets betänkanden 1996/97:NU8 och
          </note>
          <note>
            NU14
          </note>
          <note>
            6 § Beslut rörande utskottsbetänkanden som slutdebatterats den
            21 maj
          </note>
          <note>
            AU13 En allmän och sammanhållen arbetslöshetsförsäkring
          </note>
          <note>
            Mom. 1 (avslag på proposition 107 m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            242 för utskottet
          </note>
          <note>
            70 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 24 fp, 16 v, 18 mp, 12 kd
          </note>
          <note>
            För res. 1: 70 m
          </note>
          <note>
            Frånvarande: 13 s, 10 m, 3 c, 2 fp, 6 v, 3 kd
          </note>
          <note>
            Mom. 2 (utformningen av en ny arbetslöshetsförsäkring)
          </note>
          <note>
            1. utskottet
          </note>
          <note>
            2. res. 2 (fp, kd)
          </note>
          <note>
            Votering:
          </note>
          <note>
            176 för utskottet
          </note>
          <note>
            37 för res. 2
          </note>
          <note>
            94 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 24 c, 1 v, 6 mp
          </note>
          <note>
            För res. 2: 25 fp, 12 kd
          </note>
          <note>
            Avstod: 70 m, 15 v, 9 mp
          </note>
          <note>
            Frånvarande: 16 s, 10 m, 3 c, 1 fp, 6 v, 3 mp, 3 kd
          </note>
          <note>
            Mom. 4 (bortre gräns för ersättningsrätt)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            201 för utskottet
          </note>
          <note>
            16 för res. 6
          </note>
          <note>
            95 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 24 c, 1 fp, 18 mp, 11 kd
          </note>
          <note>
            För res. 6: 16 v
          </note>
          <note>
            Avstod: 71 m, 24 fp
          </note>
          <note>
            Frånvarande: 14 s, 9 m, 3 c, 1 fp, 6 v, 4 kd
          </note>
          <note>
            Mom. 5 (utvidgat utredningsuppdrag om samordningsfrågor)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            225 för utskottet
          </note>
          <note>
            18 för res. 7
          </note>
          <note>
            71 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 25 fp, 16 v, 12 kd
          </note>
          <note>
            För res. 7: 18 mp
          </note>
          <note>
            Avstod: 71 m
          </note>
          <note>
            Frånvarande: 13 s, 9 m, 3 c, 1 fp, 6 v, 3 kd
          </note>
          <note>
            Mom. 6 (kompensationsnivå)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            221 för utskottet
          </note>
          <note>
            16 för res. 8
          </note>
          <note>
            76 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 25 fp, 12 mp, 12 kd
          </note>
          <note>
            För res. 8: 16 v
          </note>
          <note>
            Avstod: 71 m, 5 mp
          </note>
          <note>
            Frånvarande: 13 s, 9 m, 3 c, 1 fp, 6 v, 1 mp, 3 kd
          </note>
          <note>
            Mom. 11 (huvudregel för arbetsvillkoret)
          </note>
          <note>
            1. utskottet
          </note>
          <note>
            2. res. 16 (mp)
          </note>
          <note>
            Votering:
          </note>
          <note>
            181 för utskottet
          </note>
          <note>
            18 för res. 16
          </note>
          <note>
            112 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 24 c, 8 v, 3 kd
          </note>
          <note>
            För res. 16: 18 mp
          </note>
          <note>
            Avstod: 71 m, 25 fp, 7 v, 9 kd
          </note>
          <note>
            Frånvarande: 15 s, 9 m, 3 c, 1 fp, 7 v, 3 kd
          </note>
          <note>
            Holger Gustafsson (kd) anmälde att han avsett att avstå från
            att rösta men markerats ha röstat ja.
          </note>
          <note>
            Mom. 15 (kartläggning av arbetsvillkorets effekter)
          </note>
          <note>
            1. utskottet
          </note>
          <note>
            2. res. 20 (v)
          </note>
          <note>
            Votering:
          </note>
          <note>
            209 för utskottet
          </note>
          <note>
            32 för res. 20
          </note>
          <note>
            73 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 25 fp, 12 kd
          </note>
          <note>
            För res. 20: 16 v, 16 mp
          </note>
          <note>
            Avstod: 71 m, 2 mp
          </note>
          <note>
            Frånvarande: 13 s, 9 m, 3 c, 1 fp, 6 v, 3 kd
          </note>
          <note>
            Mom. 25 (deltidsregler)
          </note>
          <note>
            1. utskottet
          </note>
          <note>
            2. res. 24 (v)
          </note>
          <note>
            Votering:
          </note>
          <note>
            207 för utskottet
          </note>
          <note>
            16 för res. 24
          </note>
          <note>
            87 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 24 c, 25 fp, 1 mp, 11 kd
          </note>
          <note>
            För res. 24: 16 v
          </note>
          <note>
            Avstod: 71 m, 16 mp
          </note>
          <note>
            Frånvarande: 15 s, 9 m, 3 c, 1 fp, 6 v, 1 mp, 4 kd
          </note>
          <note>
            Mom. 27 (avstängningsregler)
          </note>
          <note>
            1. utskottet
          </note>
          <note>
            2. res. 26 (v, mp)
          </note>
          <note>
            Votering:
          </note>
          <note>
            209 för utskottet
          </note>
          <note>
            34 för res. 26
          </note>
          <note>
            71 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 25 fp, 12 kd
          </note>
          <note>
            För res. 26: 16 v, 18 mp
          </note>
          <note>
            Avstod: 71 m
          </note>
          <note>
            Frånvarande: 13 s, 9 m, 3 c, 1 fp, 6 v, 3 kd
          </note>
          <note>
            Mom. 31 (familjehemsföräldrars ersättningsrätt)
          </note>
          <note>
            1. utskottet
          </note>
          <note>
            2. res. 28 (kd)
          </note>
          <note>
            Votering:
          </note>
          <note>
            232 för utskottet
          </note>
          <note>
            12 för res. 28
          </note>
          <note>
            68 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 5 m, 23 c, 25 fp, 15 v, 17 mp
          </note>
          <note>
            För res. 28: 12 kd
          </note>
          <note>
            Avstod: 66 m, 1 c, 1 v
          </note>
          <note>
            Frånvarande: 14 s, 9 m, 3 c, 1 fp, 6 v, 1 mp, 3 kd
          </note>
          <note>
            Mom. 35 (lagreglering av inträdesvillkoret)
          </note>
          <note>
            1. utskottet
          </note>
          <note>
            2. res. 31 (mp)
          </note>
          <note>
            Votering:
          </note>
          <note>
            209 för utskottet
          </note>
          <note>
            19 för res. 31
          </note>
          <note>
            84 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 2 m, 24 c, 24 fp, 12 kd
          </note>
          <note>
            För res. 31: 1 m, 18 mp
          </note>
          <note>
            Avstod: 68 m, 16 v
          </note>
          <note>
            Frånvarande: 14 s, 9 m, 3 c, 2 fp, 6 v, 3 kd
          </note>
          <note>
            Tomas Högström (m) anmälde att han avsett att avstå från att
            rösta men markerats ha röstat nej.
          </note>
          <note>
            Mom. 36 (finansieringen)
          </note>
          <note>
            1. utskottet
          </note>
          <note>
            2. res. 33 (fp, kd)
          </note>
          <note>
            Votering:
          </note>
          <note>
            182 för utskottet
          </note>
          <note>
            37 för res. 33
          </note>
          <note>
            95 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 10 v
          </note>
          <note>
            För res. 33: 25 fp, 12 kd
          </note>
          <note>
            Avstod: 71 m, 6 v, 18 mp
          </note>
          <note>
            Frånvarande: 13 s, 9 m, 3 c, 1 fp, 6 v, 3 kd
          </note>
          <note>
            Mom. 39 (reglering av resursarbete)
          </note>
          <note>
            1. utskottet
          </note>
          <note>
            2. res. 37 (m, fp, mp, kd)
          </note>
          <note>
            Votering:
          </note>
          <note>
            176 för utskottet
          </note>
          <note>
            124 för res. 37
          </note>
          <note>
            12 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 24 c, 5 v
          </note>
          <note>
            För res. 37: 69 m, 25 fp, 18 mp, 12 kd
          </note>
          <note>
            Avstod: 2 m, 10 v
          </note>
          <note>
            Frånvarande: 14 s, 9 m, 3 c, 1 fp, 7 v, 3 kd
          </note>
          <note>
            Lena Klevenås (s) anmälde att hon avsett att rösta ja men markerats
            som frånvarande.
          </note>
          <note>
            Gustaf von Essen och Lennart Hedquist (båda m)
          </note>
          <note>
            anmälde att de avsett att rösta nej men markerats ha avstått
            från att rösta.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU21 Ändring i RFK:s instruktion
          </note>
          <note>
            Kammaren biföll utskottets hemställan.
          </note>
          <note>
            KU26 Vissa grundlagsfrågor
          </note>
          <note>
            Mom. 1 (kvalificerad majoritet vid rättighetsbegränsningar)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            243 för utskottet
          </note>
          <note>
            69 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 24 c, 25 fp, 16 v, 18 mp, 12 kd
          </note>
          <note>
            För res. 1: 69 m
          </note>
          <note>
            Frånvarande: 13 s, 11 m, 3 c, 1 fp, 6 v, 3 kd
          </note>
          <note>
            Mom. 5 (författningsdomstol)
          </note>
          <note>
            1. utskottet
          </note>
          <note>
            2. res. 5 (m, mp)
          </note>
          <note>
            Votering:
          </note>
          <note>
            208 för utskottet
          </note>
          <note>
            100 för res. 5
          </note>
          <note>
            2 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 24 c, 22 fp, 16 v
          </note>
          <note>
            För res. 5: 71 m, 1 fp, 16 mp, 12 kd
          </note>
          <note>
            Avstod: 1 fp, 1 mp
          </note>
          <note>
            Frånvarande: 15 s, 9 m, 3 c, 2 fp, 6 v, 1 mp, 3 kd
          </note>
          <note>
            Kia Andreasson (mp) anmälde att hon avsett att rösta nej men
            markerats som frånvarande.
          </note>
          <note>
            Mom. 11 (Utrikesnämndens sammansättning)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            18 för res. 9
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 24 c, 25 fp, 16 v, 12 kd
          </note>
          <note>
            För res. 9: 18 mp
          </note>
          <note>
            Frånvarande: 14 s, 9 m, 3 c, 1 fp, 6 v, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU17 Skogsbruk
          </note>
          <note>
            Mom. 1 (ändringar i skogsvårdslagstiftningen, m.m.)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            18 för res. 1
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 23 c, 25 fp, 16 v, 12 kd
          </note>
          <note>
            För res. 1: 18 mp
          </note>
          <note>
            Frånvarande: 13 s, 9 m, 4 c, 1 fp, 6 v, 3 kd
          </note>
          <note>
            Mom. 3 (nya avgifter för skogsbruket)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            240 för utskottet
          </note>
          <note>
            72 för res. 2
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 23 c, 25 fp, 16 v, 18 mp, 10 kd
          </note>
          <note>
            För res. 2: 71 m, 1 kd
          </note>
          <note>
            Frånvarande: 13 s, 9 m, 4 c, 1 fp, 6 v, 4 kd
          </note>
          <note>
            Mom. 10 (avverkningsreglerna i skogsvårdslagstiftningen)
          </note>
          <note>
            1. utskottet
          </note>
          <note>
            2. res. 7 (c, v, mp)
          </note>
          <note>
            Votering:
          </note>
          <note>
            255 för utskottet
          </note>
          <note>
            58 för res. 7
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 67 m, 1 c, 25 fp, 2 v, 12 kd
          </note>
          <note>
            För res. 7: 4 m, 23 c, 14 v, 17 mp
          </note>
          <note>
            Frånvarande: 13 s, 9 m, 3 c, 1 fp, 6 v, 1 mp, 3 kd
          </note>
          <note>
            Charlotta L Bjälkebring (v) anmälde att hon avsett att rösta
            nej men markerats ha röstat ja.
          </note>
          <note>
            Kia Andreasson (mp) anmälde att hon avsett att rösta nej men
            markerats som frånvarande.
          </note>
          <note>
            Mom. 12 (fjällnära skogar, m.m.)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            18 för res. 8
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 24 c, 25 fp, 16 v, 12 kd
          </note>
          <note>
            För res. 8: 18 mp
          </note>
          <note>
            Frånvarande: 14 s, 9 m, 3 c, 1 fp, 6 v, 3 kd
          </note>
          <note>
            Mom. 21 (markavvattning)
          </note>
          <note>
            1. utskottet
          </note>
          <note>
            2. res. 11 (mp)
          </note>
          <note>
            Votering:
          </note>
          <note>
            296 för utskottet
          </note>
          <note>
            18 för res. 11
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 24 c, 25 fp, 16 v, 12 kd
          </note>
          <note>
            För res. 11: 18 mp
          </note>
          <note>
            Frånvarande: 13 s, 9 m, 3 c, 1 fp, 6 v, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Tredje vice talmannen meddelade att jordbruksutskottets betänkanden
            JoU15 och JoU22, konstitutionsutskottets betänkanden KU9 och KU20
            samt finansutskottets betänkande FiU23 skulle avgöras i ett sammanhang
            efter avslutad debatt.
          </note>
          <note>
            7 § Skydd av hotade arter samt aktionsplaner för biologisk mångfald
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU15
          </note>
          <note>
            Skydd av hotade arter samt aktionsplaner för biologisk mångfald
            (prop. 1996/97:75 delvis)
          </note>
          <note>
            Jordbruksutskottets betänkande 1996/97:JoU22
          </note>
          <note>
            Ikraftträdande av lagen (1994:1818) om åtgärder beträffande djur
            och växter som tillhör skyddade arter (prop. 1996/97:75 delvis)
          </note>
          <note>
            Kammaren biföll jordbruksutskottets hemställan att ärende 1996/97:JoU22
            fick avgöras efter endast en bordläggning.
          </note>
          <note type="speaker">
            Anf. 1 PETER WEIBULL BERNSTRÖM (m):
          </note>
          <note>
            Herr talman! I betänkande JoU15 behandlas regeringens proposition
            75 Skydd av hotade arter samt aktionsplaner för biologisk mångfald.
            Dessutom har ett antal motioner från allmänna motionstiden tagits
            med i sammanhanget. Därutöver har vi att i samma sammanhang behandla
            det hastigt hopkomna betänkandet JoU22 Ikraftträdande av lagen
            om åtgärder beträffande djur och växter som tillhör skyddade arter.
          </note>
          <note>
            Någon har upptäckt att våra djur och växter som vi skall skydda
            höll på att råka in i ett laglöst tillstånd under juni månad på
            grund av det andra betänkandet,
          </note>
          <note>
            JoU15. Där föreslås en anpassning till EU:s nya
          </note>
          <note>
            CITES-förordning, men som inte skall gälla förrän från den 1
            juli.
          </note>
          <note>
            Den nya CITES-förordningen, som ersätter den gamla CITES-förordningen,
            träder i kraft redan den
          </note>
          <note>
            1 juni. Därför föreslår utskottet i betänkandet JoU22
          </note>
          <note>
            att vi, direkt efter det att vi antagit den lag vi ännu inte
            antagit men kanske skall anta efter debatten, ändrar densamma
            till att gälla från den 1 juni och inte, som vi står i begrepp
            att besluta, från den 1 juli.
          </note>
          <note>
            Hängde ni med?
          </note>
          <note>
            Herr talman! I vilket fall som helst är det nog bäst att jag
            börjar med att yrka bifall till den moderata reservationen nr
            8 i betänkande JoU15 och i övrigt till utskottets hemställan.
            Jag stöder givetvis även reservation nr 13 men avstår från att
            yrka bifall till den, för tids vinnande vid voteringsomgången
            i kammaren.
          </note>
          <note>
            För säkerhets skull yrkar jag även bifall till utskottets hemställan
            i JoU22. Här har vi ingen reservation.
          </note>
          <note>
            Det finns mycket som är bra i huvudbetänkandet,
          </note>
          <note>
            JoU15. Vi har inte funnit anledning att reservera oss med anledning
            av propositionen. Det är bra att vi skärper uppmärksamheten på
            och insatserna mot den brottsliga hanteringen av skyddade arter
            av växter, fåglar och djur. Det är bra att Kustbevakningen får
            utökade befogenheter i sitt övervakningsarbete när det gäller
            dessa arter. Det är bra att arbetet med biologisk mångfald efter
            hand kan utvidgas till att omfatta fler sektorer och sektorsmyndigheter.
            Det är viktigt att arbetet för bevarandet av den biologiska mångfalden
            ingår som en naturlig del, inte minst inom trafiksektorn.
          </note>
          <note>
            Det är också bra att sumpskogar och rikkärr skall uppmärksammas
            i naturvårdsarbetet med våtmarker.
          </note>
          <note>
            Men vi hade kanske önskat att litet mer uppmärksamhet riktades
            mot möjligheten att restaurera delar av det tidigare vattenhållande
            numera utdikade landskapet, framför allt i de sydliga delarna
            av landet. Det hade kunnat ge ett rikt tillskott till den biologiska
            mångfalden samtidigt som det skulle ha skapat en näringsämnesfälla.
          </note>
          <note>
            Det är bra att en nationell inventering av sjöar och vattendrag
            skall göras med avseende på den biologiska mångfalden och rödlistade
            arter. Allt naturvårdsoch miljövårdsarbete måste vila på en stabil
            kunskapsgrund. Detta är ett sätt att öka kunskapen om vilka ytterligare
            insatser vi kan komma att behöva vidta. Alltför ofta har kunskap
            saknats när miljöpolitiska beslut har fattats.
          </note>
          <note>
            Vi tycker att det är glädjande att ett program för den genetiska
            variationens betydelse för vissa arter som är av särskilt intresse
            från nyttjande- och bevarandesynpunkt upprättas. Jag kan väl tillåta
            mig en förhoppning att Nordiska genbankens resurser och kunskaper
            i detta sammanhang kan komma till alldeles särskild nytta.
          </note>
          <note>
            Att regeringen äntligen har insett behovet av en sammanhållen
            rovdjurspolitik gläder oss alldeles särskilt. Det är ett krav
            som vi framfört flera gånger det senaste året. Vi stöder naturligtvis
            tillsättandet av en utredning för ändamålet.
          </note>
          <note>
            Herr talman! När det gäller behandlingen av motionerna måste
            vi dock reservera oss på ett par punkter, som jag nämnde tidigare.
          </note>
          <note>
            I reservation nr 8 framför vi att det inte är givet att staten
            är den som är bäst på att sköta naturreservat.
          </note>
          <note>
            Det kan ske minst lika bra i annan regi, t.ex. av enskilda människor
            och organisationer. Det är en fördel att enskilda kan äga värdefulla
            markområden, eftersom det privata ägandets ansvar kan kombineras
            med naturvårdens vetenskapliga krav. Härigenom uppnås också ett
            personligt ansvar för uppgiften, och kostnaderna för naturvården
            kan minskas. Om samhället lägger fast restriktioner för markanvändningen
            måste samhället också vara berett att betala.
          </note>
          <note>
            Genom åren har vårt odlingslandskap och våra skogsmarker i stor
            utsträckning skötts av Sveriges jord- och skogsbrukare. Som naturvårdare
            är de oöverträffade. Det måste vi konstatera.
          </note>
          <note>
            I reservation nr 13 pekar vi på faran med de ökande utsläppen
            av olja i Östersjön. Det har konstaterats att dessa utsläpp beror
            på att rederierna väljer att rengöra sina tankar till havs i stället
            för att utnyttja de hamnar som är försedda med särskild utrustning
            för omhändertagande av avfallet. Det är naturligtvis av ekonomiska
            skäl och på grund av brist på hamnar i
          </note>
          <note>
            Östersjön som kan ta emot oljerester. Genom EU:s stödprogram
            PHARE och TACIS borde det finnas goda möjligheter att komma till
            rätta med dessa problem. Som vi har sagt bör denna fråga drivas
            av Sverige inom EU.
          </note>
          <note>
            Vi måste nog också lägga större ansvar på fraktköparna genom
            en ändrad ansvarsfördelning. Det kan åstadkommas genom att fraktköparna
            tvingas att ta ett ekonomiskt ansvar för följderna av ett oljeutsläpp.
          </note>
          <note>
            Det skulle kunna vara ett effektivt styrmedel för att åstadkomma
            förbättringar i detta avseende. Vi menar att det bör utredas hur
            en sådan, ny ansvarsfördelning kan skapas på EU-nivå.
          </note>
          <note>
            Vi har också, i ett särskilt yttrande, pekat på att vi måste
            se över regelverket för miljöprogrammet för berättigande av EU-stöd
            i jordbruket. Vi har flera gånger tidigare pekat på att reglerna
            är alltför komplicerade och detaljerade. Det har inneburit nackdelar
            för jordbrukarna men också ett faktiskt hinder för att bevara
            vissa av de värdefulla naturområden som vi vill bevara. Vi har
            hört exempel på att dessa generella regelverk kan innebära att
            värdefull natur går förlorad, t.ex. på Öland. Detta måste skyndsamt
            rättas till.
          </note>
          <note>
            Vi menar också att man måste se över anslagen till kalkning.
            Moderata samlingspartiet föreslog ett större budgetutrymme för
            kalkning än regeringen i höstas.
          </note>
          <note>
            Inför budgetåret 1998 måste man göra en ingående bedömning av
            behovet av kalkningsinsatser i sjöar och vattendrag, i ljuset
            av, eller snarare i mörkret efter
          </note>
          <note>
            Barsebäcks stängning och de ökade fossilbränsleutsläpp som kan
            komma att bli följden.
          </note>
          <note type="speaker">
            Anf. 2 ANDRE VICE TALMANNEN:
          </note>
          <note>
            Jag har förstått att övriga debattörer inte har några invändningar
            mot Dan Ericssons önskemål att bli uppflyttad på talarlistan.
            Därför ger jag Dan Ericsson ordet nu.
          </note>
          <note type="speaker">
            Anf. 3 DAN ERICSSON (kd):
          </note>
          <note>
            Herr talman! Tack för den ynnesten. Jag vill också tacka mina
            meddebattörer. Av omständigheter jag inte råder över kan jag inte
            delta i hela denna debatt.
          </note>
          <note>
            Eftersom vi kristdemokrater inte är representerade i jordbruksutskottet
            med någon ordinarie ledamot, får vi lägga fram våra yrkanden direkt
            i kammaren.
          </note>
          <note>
            Vi har väckt en omfattande motion om biologisk mångfald i allmänna
            motionstiden, och vi har också kompletterat i samband med propositionen
            med ytterligare en motion vad gäller biologisk mångfald. Vid utskottets
            behandling av dessa motioner hänvisas i relativt stor omfattning
            till pågående beredningsarbete och utredningar. Jag kan till stor
            del nöja mig med det besvarandet av den långa rad av motionskrav
            som vi har.
          </note>
          <note>
            Herr talman! Jag vill ändå göra ett par yrkanden som inte följts
            upp av reservationer. Det gäller under mom. 31, där jag yrkar
            bifall till motion Jo22 yrkande
          </note>
          <note>
            4. Det handlar om kalkningsanslaget och det nödvändiga med att
            höja det nuvarande anslaget för att säkerställa fortsatt biologisk
            mångfald. Detta har varit en lång följetong. Vi får hoppas att
            regeringen besinnar sig så småningom i denna fråga.
          </note>
          <note>
            Det andra yrkandet gäller mom. 52. Jag yrkar bifall till motion
            Jo779 yrkande 9. Det handlar om att försöka ekonomiskt värdera
            den biologiska mångfalden i syfte att kunna internalisera miljökostnaderna.
          </note>
          <note>
            Detta är avsett som ett mätinstrument i den framtida miljöpolitiken.
          </note>
          <note>
            Dessutom vill jag som röstförklaring för vår del vad gäller övriga
            reservationer ge ett stöd till reservation 6, som handlar om skärpta
            straff och kostnader för dem som bedriver illegal handel med skyddade
            arter. Det är fler partier som driver det kravet, och jag tycker
            att reservationen är väl avvägd och väsentlig.
          </note>
          <note>
            Jag utgår från att exempelvis Gudrun Lindvall kommer att utveckla
            argumentationen i den frågan.
          </note>
          <note>
            Jag vill också ge vårt stöd till reservation 15, som handlar
            om effektivare rättsligt förfarande vid oljeutsläpp. Det är en
            fråga som vi kristdemokrater drivit under en lång tid. Dessvärre
            har vi inte kommit så värst långt på vägen vad gäller detta. Det
            har återigen precis nu i dagarna aktualiserats på grund av oljeutsläppet
            vid Öland. Det understryker angelägenheten av praktisk handling
            och förändring så att vi får det effektivare rättsliga förfarande
            som reservationen handlar om.
          </note>
          <note>
            Vi stöder också reservation 20. Jag tror att jag t.o.m. yrkar
            bifall till reservation 20, där Miljöpartiet har följt upp ett
            kristdemokratiskt motionsyrkande om en redovisning av internationella
            konventioner. Det är roligt att se att man i utskottet ser på
            sakfrågorna och kan följa upp med reservationer trots att förslagen
            kommer från andra partier. Om det skulle bli omröstning om reservationerna
            13 och 17 kommer vi att avstå. Där våra egna krav ligger nära
            reservanternas men är inte riktigt fullt ut lika, eftersom vi
            har egna variationer på samma tema.
          </note>
          <note>
            Herr talman! Jag vill avslutningsvis kort tala litet om grunden
            för våra ställningstaganden. Skälen för att bevara den biologiska
            mångfalden är flera. Det finns ekologiska skäl. Det handlar om
            intakta ekosystem som en förutsättning för livsuppehållande processer.
          </note>
          <note>
            Det handlar om det praktiska och vårt nyttjande av arter inom
            de areella näringarna. Vi kan ta läkemedelsindustrin som exempel.
            Vi har också estetiska, vetenskapliga och kulturella skäl. Det
            finns en rad skäl till varför vi skall bevara den biologiska mångfalden.
          </note>
          <note>
            Jag vill också hävda ett etiskt argument. Nyttjandet av mark
            och vatten får inte innebära att framtida generationers möjlighet
            till nyttjande inskränks. En utarmning av biologisk mångfald innebär
            just detta.
          </note>
          <note>
            De biologiska resurserna får inte utnyttjas, utan endast nyttjas.
            Det kan inte heller förutsägas när ett ekosystem kollapsar till
            följd av påverkan. Därför måste försiktighetsprincipen råda.
          </note>
          <note>
            I dag är ca 3 500 arter i Sverige rödlistade, vilket motsvarar
            ca 7 % av artstocken. I debatten kan ibland höras åsikten att
            det inte är nödvändigt för Sverige att bevara alla dessa arter,
            i synnerhet inte om de förekommer i våra grannländer och arten
            i Sverige endast är på gränsen av sitt utbredningsområde. Men
            enligt åtagandet i konventionen om biologisk mångfald, som
          </note>
          <note>
            Sverige skrev under i Rio 1992, har Sverige förbundit sig att
            bevara alla i landet naturligt förekommande arter och biotoper
            och den genetiska variationen inom arterna.
          </note>
          <note>
            Fokus i arbetet skall ligga på hur förstörda och utarmade landskap
            skall kunna restaureras och berikas.
          </note>
          <note>
            För ett stort antal hotade arter måste arbetet inriktas på att
            dessa populationer stärks så att de i framtiden inte skall bedömas
            tillhöra någon hotad kategori, vilket i regel innebär att deras
            biotoper, dvs. livsmiljöer, måste utökas. Det är med denna framåtsyftande
            syn vi måste hantera frågorna om biologisk mångfald.
          </note>
          <note>
            Det är på den grunden som jag har gjort yrkandena.
          </note>
          <note type="speaker">
            Anf. 4 LENNART BRUNANDER (c):
          </note>
          <note>
            Herr talman! I detta betänkande behandlas biologisk mångfald.
            Man kan fundera över vad biologisk mångfald är. Biologisk mångfald
            är allt det vackra som vi nu ser runt omkring oss nu på våren,
            alla blommor och örter, och alla träd och buskar som blommar.
            Det är de vackra fåglarna som nu kommer tillbaks från södern,
            och även de som vi har haft här under vintern. Det är alla djur
            som springer i vår skog, både de som är roliga och de som är mindre
            roliga.
          </note>
          <note>
            Detta är bara det vi ser. Biologisk mångfald är så fantastiskt
            mycket mer. Det är allt det vi inte ser, eller det som vi måste
            ha förstoringsglas för att kunna se.
          </note>
          <note>
            Det är alla kryp, lavar och mossor och allt vad det kan vara.
            Möjligheten att skydda just det som vi inte ser är det svåra.
            Det är det som är svårt att förklara för människor, och det är
            också svårt att vidta åtgärder för att de skall finnas. För att
            de små krypen, insekterna, mossorna och lavarna, eller vad det
            nu är, skall finnas gäller det att ha rätt förutsättningar och
            skapa de rätta miljöerna. Det är genom att skapa dem, och genom
            vetskapen och kunskapen om dem, som vi kan bevara den biologiska
            mångfalden.
          </note>
          <note>
            Riokonferensen är en bakgrund till detta. Där var världens nationer
            överens om att detta är någonting viktigt, och att det är någonting
            som vi måste vara rädda om. Man var också överens om att man inte
            skall röva detta från varandra. Mycket av den biologiska mångfalden
            finns i de tropiska länderna. Många av de fattiga länderna har
            svårt att hävda sina intressen, men det är viktigt att de kan
            göra det och att den tillgång de har också är någonting för dem.
            Det är viktigt att vi hanterar detta på rätt sätt.
          </note>
          <note>
            Vilka är då problemen? Problemet är egentligen vi människor.
            Det är vi som stökar omkring i landskapet och i den biologiska
            mångfalden. Man skulle kunna säga att vi trampar omkring som en
            elefant i en glasbutik. Det är så det har varit när vi har använt
            kvicksilver, bly och DDT, för att nämna några exempel. Så är det
            också nu litet grand när vi börjar med genmanipulering av arvsmassa
            och sådant.
          </note>
          <note>
            Vi har i och med Riokonventionen och på andra sätt förstått att
            detta inte går. Därför har vi börjat att vidta åtgärder. De akuta
            bekymren vi har är naturligtvis väldigt många. Försurningen är
            en sådan storskalig förändring i naturen som gör att den biologiska
            mångfalden förändras och i vissa fall försvinner.
          </note>
          <note>
            Övergödningen är också en sådan förändring, både den som kommer
            genom vattnet och den som kommer genom luften över våra marker.
            Den favoriserar vissa växter och tar bort andra.
          </note>
          <note>
            Resursförbrukningen, att nyttja resurser och göra slut på dem,
            är också något som är negativt för den biologiska mångfalden.
            Vi sprider gifter, osv. Detta måste vi göra någonting åt. Jag
            tror inte att naturen och den biologiska mångfalden en gång för
            alla ser ut på ett visst sätt. Jag tror att det finns en utveckling
            och en naturlig förändring, att vissa saker försvinner och nya
            kommer till. Men vi hjälper ju till att få bort saker och ting
            i alldeles för stor utsträckning. Nu håller vi också på att skapa
            nya saker på ett sätt som inte är fullt så bra.
          </note>
          <note>
            Vi måste lära oss att bruka utan att förbruka. Vi skall skapa
            ett uthålligt samhälle, och då är den biologiska mångfalden en
            tillgång. Det är i den vi kan hitta allt vi behöver för vår levnad.
            Jag tror inte alls att vi kommer att få ett fattigare liv därför
            att vi tar hänsyn till naturen, till miljön och till den biologiska
            mångfalden. Men livet blir kanske inte lika enkelt som det ibland
            kan vara när man kan slå till med någonting som stökar till i
            tillvaron, gifter t.ex. Därför är det nödvändigt att fundera på
            detta.
          </note>
          <note>
            Vi har i Sverige och i världen fantastiska tillgångar. I Sverige
            har vi vårt fjällandskap som är en viktig del av vårt ekosystem,
            men som är känsligt. Vi måste naturligtvis ta speciell hänsyn
            till det, vilket också görs i stor utsträckning.
          </note>
          <note>
            Vi har också vårt jordbrukslandskap som innehåller mycket. Det
            är ett varierat landskap - ett odlingslandskap, ett brukningslandskap,
            ett kulturlandskap.
          </note>
          <note>
            Vi har ängar och betesmarker, vi har vattensamlingar och åkerholmar.
            Vi har en artrikedom som är ganska stor.
          </note>
          <note>
            Genom de saker som vi kommit överens om att nyttja i EU-sammanhang,
            framför allt miljöstödet, har vi skapat bättre förutsättningar
            för att skydda allt detta. Men grunden för alltihop är att vi
            har ett jordbruk, att det finns människor som är intresserade
            och villiga att bedriva jordbruk och att det finns boskap i landskapet.
          </note>
          <note>
            Därför är det viktigt att vi skapar de förutsättningar som krävs
            för att inte bara de som har varit jordbrukare utan även de som
            kan tänka sig att bli det kan starta nya verksamheter och på så
            sätt se till att det fungerar även i framtiden. Vi kan inte behålla
            det här landskapet om vi inte har ett aktivt jordbruk. Sedan är
            det naturligtvis viktigt att jordbruket bedrivs på ett riktigt
            sätt. Jag skulle vilja påstå att stora och kraftfulla förändringar
            i positiv riktning har gjorts under senare år.
          </note>
          <note>
            Samma sak gäller skogslandskapet. Den nya skogslagstiftningen
            har givit den enskilde ett betydligt större ansvar, som också
            tas i väldigt stor utsträckning. Jag har litet svårt att hänga
            med resonemanget när Peter Weibull Bernström i reservation 8 tar
            upp att det privata ägandet inte tillåts i tillräcklig utsträckning
            i det sammanhanget. Förutsättningar för detta har ju skapats under
            senare år genom t.ex. naturvårdsavtal.
          </note>
          <note>
            Genom dem kan man få ersättning för att man driver verksamheten
            med ett större hänsynstagande än vad som annars skulle vara rimligt.
            Det är viktigt att vi kan fortsätta att utveckla detta så att
            mer kan gå den vägen. Det är ofta små områden som behöver skyddas,
            och då passar ett sådant sätt bäst.
          </note>
          <note>
            Det här är något viktigt som tillkommit under senare år, och
            jag kan säga att Centerpartiet har varit pådrivande för att det
            över huvud taget skulle komma till. Vi är naturligtvis också väldigt
            intresserade av att utveckla detta. Man kan hitta nya former,
            som att kanske fondera pengar som man vill använda för det här
            ändamålet. Detta har vi beskrivit i ett särskilt yttrande.
          </note>
          <note>
            Vi har mycket vatten och många våtmarker i vårt land. Det kan
            man se när man flyger och tittar ut - det är vatten och skog.
            Vatten och våtmarker är viktigt.
          </note>
          <note>
            Mycket av det biologiska livet finns där. Men det är nödvändigt
            att vattnet håller en bra kvalitet.
          </note>
          <note>
            Försurningen är ett stort bekymmer som för stora delar av vårt
            land har utgjort ett hot mot den biologiska mångfalden. Kalkningsverksamheten,
            som startade för ungefär 25 år sedan, har haft en stor betydelse.
          </note>
          <note>
            Det är därför viktigt att den får vara kvar den tid som behövs
            - innan vi har kunnat balansera utsläppen i luften och vattnen
            - så att inte försurningen får fortgå.
          </note>
          <note>
            Vi har ju fortfarande för stora utsläpp för att kunna sluta med
            kalkningsverksamheten. Vi måste behålla den på ungefär nuvarande
            nivå i ytterligare 15, 20 år, skulle jag tro. Kalkningen har inneburit
            en stor förändring till det positiva för dessa vatten, och det
            biologiska livet har kommit tillbaka.
          </note>
          <note>
            Haven är också viktiga i det sammanhanget. De är ju en stor resurs
            på många sätt, och i haven hamnar mycket av de föroreningar som
            vi släpper ut på land och i luften. Våra hav är hotade, och det
            är viktigt att vi tillsammans med andra länder ser till att hitta
            regler och ett sätt att bruka vår omgivning, så att inte haven
            förstörs. Då skulle vi vara illa ute.
          </note>
          <note>
            Det är ytterst viktigt att vi bevarar den biologiska mångfalden.
            I vår reservation nr 17, som jag vill yrka bifall till, har vi
            tagit upp genmodifierade jordbruksgrödor. Jag har debatterat med
            jordbruksministern om det ett antal gånger, och om någon vecka
            deltar jag i en interpellationsdebatt om detta. Man tar alldeles
            för lätt på de faror, risker och fel som uppstår.
          </note>
          <note>
            Vi tar nu fram grödor som är tåliga mot gifter, men nyttjandet
            av dem innebär en risk för den biologiska mångfalden. För det
            första tar man bort många ogräs som annars skulle finnas kvar.
            De är också en del av mångfalden och på det sättet en tillgång.
            De ogräsen kan finnas i en odling utan att störa den. Men med
            det här systemet försvinner de. För det andra finns en risk att
            vi enkelriktar nyttjandet av utsädet.
          </note>
          <note>
            Herr talman! Med detta vill jag yrka bifall till reservation
            17 och i övrigt till utskottets hemställan. Jag vill understryka
            vikten av att vi alla hjälps åt att skapa goda förutsättningar
            för biologisk mångfald.
          </note>
          <note type="speaker">
            Anf. 5 PETER WEIBULL BERNSTRÖM (m)
          </note>
          <note>
            replik:
          </note>
          <note>
            Herr talman! Lennart Brunander sade i sitt inlägg att vi människor
            är problemet i naturen och att vi klampar omkring som elefanter
            i landskapet. Jag tycker att Lennart Brunander skall erkänna att
            det faktiskt är vi människor som skapat det odlingslandskap som
            vi i dag vill bevara, med den biologiska mångfald som detta inrymmer,
            liksom även de skogar med de värden som dessa inrymmer. Det är
            bl.a. just
          </note>
          <note>
            Lennart Brunanders förfäder som danat detta.
          </note>
          <note>
            Den biologiska mångfalden får givetvis inte utarmas. Det får
            vi inte medverka till. Men vi måste nog vara beredda på att låta
            den förändras, just genom de förändringar som vi skapar i odlingslandskapet
            i form av ändrade odlingsmetoder, ändrade skogsbruksmetoder, osv.
            Vi ser kanske att vissa arter minskar i population, men vi ser
            samtidigt att andra arter ökar. Vi kan inte försöka finna någon
            statisk lösning på hur den biologiska mångfalden skall se ut.
            Det är fråga om en dynamik, och den måste vi också vara beredda
            att bejaka.
          </note>
          <note>
            Lennart Brunander förstår inte vad vi menar i reservation 8.
            Vi vill se en mångfald - och det finns redan en sådan - i skötsel
            och ägande av naturreservaten. Men vi vänder oss mot att markägare
            skulle tvingas avsätta stora områden utan ersättning.
          </note>
          <note type="speaker">
            Anf. 6 LENNART BRUNANDER (c) replik:
          </note>
          <note>
            Herr talman! För att börja med det sista så förstår jag visst
            vad moderaterna menar med reservation 8, men jag tyckte att den
            var onödig. Det som sägs där är egentligen att man skall skapa
            större möjligheter för privata initiativ, men det finns redan.
          </note>
          <note>
            Peter Weibull Bernström sade att markägare inte skall behöva
            avsätta stora områden utan ersättning.
          </note>
          <note>
            Det problemet finns ju egentligen inte, därför att det behöver
            man inte göra. Jag delar Peter Weibull Bernströms uppfattning
            att det inte skall vara på det sättet.
          </note>
          <note>
            Den som äger mark, om det är fråga om jordbruksmark eller skogsmark,
            skall ju ta den rimliga hänsyn som måste tas för att den biologiska
            mångfalden skall fungera i nyttjandet av marken. Detta är det
            stora kravet som vi skall ställa på markägare. Att avsätta områden
            för reservat och annat är ett gemensamt ansvar som vi skall ta,
            och så sker ju. Det har gjorts betydande ökningar av resurser
            för detta. Även om de inte räcker, så har det ändå avsatts betydande
            resurser till detta, vilket vi gemensamt har hjälpts åt att göra.
          </note>
          <note>
            Som jag sade är människan bekymret och Peter
          </note>
          <note>
            Weibull Bernström sade att det är vi som har skapat det. Båda
            påståendena är ju sanna. Jag sade att detta inte är något statiskt
            förhållande, att det säkert kommer att ändras. Det är inte så
            att alla växter har funnits från början och kommer att finnas
            i all evighet, utan det sker naturligtvis en successiv förändring.
          </note>
          <note>
            Att bonden har skapat jordbrukslandskapet, kulturlandskapet,
            är ju fullständigt korrekt. Så är det ju.
          </note>
          <note>
            Men däremot har vi ju åstadkommit saker och ting under åren som
            inte har varit bra. Försurningen är ett exempel. Klimatförändringar
            genom växthuseffekter är ett annat. Alla utsläpp av olika kemikalier
            är ytterligare ett exempel.
          </note>
          <note type="speaker">
            Anf. 7 MAGGI MIKAELSSON (v):
          </note>
          <note>
            Herr talman! Naturen är en fantastisk skapelse.
          </note>
          <note>
            Särskilt märker man det så här en försommarmorgon när man nästan
            kan se hur det växer, blommar och grönskar. Fåglarna kvittrar
            som om varje dag vore den sista. Tack och lov så är det inte det.
            Det är inte sista dagen för fåglarna, även om vi har ställt till
            med en massa skada i vår livsmiljö, som är själva förutsättningen
            för vår existens. Det är ju faktiskt så, för att anknyta till
            tidigare replikskifte, att naturen klarar sig utmärkt bra utan
            oss människor. Men vi klarar oss inte alls utan naturen.
          </note>
          <note>
            Det är ju faktiskt jorden, skogen, vattnet och solen som skapar
            förutsättningarna för allt liv, från allra minsta kryp till de
            allra största djuren som vi har på jorden, i de allra mest skiftande
            betingelser - i öknen, i glaciärerna och i havsdjupen.
          </note>
          <note>
            Evolutionen har skapat djur och växter som är anpassade till
            de mest skiftande livsbetingelser. Det är en anpassning som har
            tagit årmiljoner och där den biologiska och genetiska variationen
            har varit garanten för att just denna anpassning har kunnat ske.
          </note>
          <note>
            Nu hotar vi denna variation. På grund av människans rovdrift
            på naturen har vi rubbat de biologiska systemen och utrotat många
            arter. Vi, människan, har utropat oss till herre över naturen.
            På kort tid har vi åstadkommit mycket, mycket mer än vad naturens
            egen evolution kan åstadkomma.
          </note>
          <note>
            Det är ju sant att det är svårt att veta hur allvarliga skador
            detta har åstadkommit, eftersom naturen har en otrolig läkförmåga.
            Vi människor är ju förvisso också en del av naturen. Vi är en
            av alla de många arter som skall bevaras. Men problemet är att
            vi inte har några felmarginaler. Om något eller några av de grundläggande
            försörjningssystemen kollapsar, t.ex. på grund av försurningen,
            om koldioxidutsläppen leder till förändrade klimatförhållanden
            och om t.o.m.
          </note>
          <note>
            havsströmmarna ändrar riktning, vilket ju vissa forskare befarar,
            då är vi verkligen illa ute.
          </note>
          <note>
            Därför är det bra att det finns en internationell konvention
            om biologisk mångfald - en konvention som inte bara handlar om
            att bevara den biologiska mångfalden utan också om att vi måste
            utnyttja naturresurserna på ett uthålligt sätt och, vilket inte
            är minst viktigt, fördela dem rättvist.
          </note>
          <note>
            Det är också sant att mycket av ansvaret för biologisk mångfald
            måste hanteras i internationella fora och omfattas av internationella
            överenskommelser, t.ex. åtgärder i havsmiljön. Haven består av
            samma vatten överallt och om några länder begår misstag, så drabbar
            det alla andra. Det kan också gälla riskerna med genmodifierade
            organismer, som ju får förödande konsekvenser. Här krävs internationella
            överenskommelser. Vidare gäller det risker med introduktion av
            nya arter och organismer.
          </note>
          <note>
            Men att det finns ett behov av internationella överenskommelser
            betyder ju inte att vi kan slå oss till ro på hemmaplan. Som Dan
            Ericsson sade har vi åtagit oss att bevara de nödvändiga betingelserna
            och den biologiska variationen i Sverige. Vi måste också återskapa
            förutsättningarna för en rik biologisk mångfald.
          </note>
          <note>
            Naturvårdsverket har en aktionsplan för biologisk mångfald, där
            man har redovisat vilka åtgärder som krävs för att bevara och
            återskapa de olika landskapstyper som vi har i Sverige. Det framgår
            ju av den proposition som vi behandlar att regeringen, åtminstone
            i stort, stöder de prioriteringar som Naturvårdsverket har gjort,
            och det är ju bra. Det som sedan återstår är att se till att skapa
            både förutsättningar och resurser för genomförandet av prioriteringarna
            och planerna.
          </note>
          <note>
            Man kan ju undra om det gäller fjällmiljön t.ex.
          </note>
          <note>
            Naturvårdsverket menar att flertalet av domänreservaten ovanför
            odlingsgränsen skall ombildas till naturreservat. Detta har regeringen
            inte kommenterat i sin proposition. Vad säger Alf Eriksson i den
            frågan?
          </note>
          <note>
            Gäller det åtgärder i jordbrukslandskapet? Naturvårdsverket har
            ju redovisat att fram till år 2000 - och det är ju faktiskt bara
            2 ½ år kvar till dess - måste minst 3 000 hektar ängar och 200
            000 hektar naturbetesmarker bevaras och hävdas.
          </note>
          <note>
            Jordbrukslandskapet är ju, som också sagts tidigare, en naturtyp
            där människan har påverkat den biologiska mångfalden på ett avgörande
            sätt. Under större delen av odlingslandskapets historia har jordbrukandet
            bidragit till en stor biologisk mångfald. Det handlar om skogsbetning,
            myrslåtter och svedjning, som är några av de brukningsmetoder
            som i dag har ersatts med ett väldigt högeffektivt jordbruk där
            ledorden snarare är monokulturer, storskalighet och kemikalier.
          </note>
          <note>
            Den biologiska mångfalden har utarmats. Man kan faktiskt tala
            om biologiska öknar. Vi har ett stort ansvar att se till att rädda
            och återställa åtminstone en del av det som vi har förlorat. Ett
            sätt att göra det hade t.ex. kunnat vara att använda den sista
            delen av de framförhandlade miljöstöden i EU. Nu vet vi ingenting
            om vad regeringen har tänkt sig när det gäller de sista sju miljonerna.
            Har Alf Eriksson möjligen några insikter här att dela med sig
            av?
          </note>
          <note>
            Ett annat viktigt område, där ny teknik och nya brukningsmetoder
            har lett till biologisk utarmning, är skogslandskapet. Det sker
            ju, vilket är viktigt att säga, en positiv utveckling, och insikten
            om betydelsen av den biologiska mångfalden har ökat inom skogsnäringen.
            Men trots det behöver vi avsätta fler områden för s.k. fri utveckling.
            Vi i Vänsterpartiet har under flera år kritiserat att Naturvårdsverkets
            anslag har varit för låga. Vi har i vårt förslag anslagit mer
            pengar till inköp av skyddsvärd skog. Framför allt gäller det
            i södra och mellersta Sverige samt i Norrlands kustland, där det
            har avsatts väldigt litet anslag. Det är bara att beklaga att
            bolagiseringen och utförsäljningen av Assidomän sköttes så dåligt
            att man inte tog till vara möjligheten att skydda arealer.
          </note>
          <note>
            Även våtmarker har unika biologiska värden. I
          </note>
          <note>
            södra Sverige har våtmarkerna i stort sett dikats ut.
          </note>
          <note>
            Det är angeläget att återskapa dem, också med tanke på deras
            egenskap av kvävefällor som nämndes tidigare. Vi har en reservation
            tillsammans med Miljöpartiet om myrarealerna och våtmarkerna.
          </note>
          <note>
            Sjöar och vattendrag är en annan naturtyp, där man faktiskt vet
            väldigt litet om de biologiska värdena. Naturvårdsverket har föreslagit
            en rikstäckande inventering och en värdering som sedan kan ligga
            till grund för en bevarandeplan.
          </note>
          <note>
            Kalkningsanslaget har diskuterats tidigare, så jag tänker inte
            gå närmare in på det. Det är väl känt att
          </note>
          <note>
            Vänsterpartiet i många år har drivit krav på ökade anslag.
          </note>
          <note>
            Den sjätte och sista naturtypen som jag vill nämna något om är
            havsmiljön. Det är också ett område som har nämnts av flera talare
            före mig. I havsmiljön finns stora hot mot det biologiska livet.
            På havsbottnen i
          </note>
          <note>
            Östersjön är stora delar döda. Halterna av kadmium och koppar
            ökar och oljeutsläppen fortsätter. Vi får in främmande arter via
            ballastvatten och vattenbruk. Det finns alltså mycket som behöver
            göras på detta område.
          </note>
          <note>
            Jag tänkte också kort beröra några av de övriga förslagen i betänkandet
            och de reservationer som vi i
          </note>
          <note>
            Vänsterpartiet har och som vi stöder.
          </note>
          <note>
            Det första gäller det detta med fauna- och florarelaterad kriminalitet.
            Där har vi tillsammans med Miljöpartiet en reservation om utökade
            befogenheter för
          </note>
          <note>
            Tullverket. Jag vill också yrka bifall till den reservationen,
            nr 2.
          </note>
          <note>
            Det är bra att regeringen vill ge Kustbevakningen polisiära befogenheter
            när det gäller den fauna- och florarelaterade kriminaliteten.
            Vi vet att Sverige är ett transitland, och det är någonting som
            vi bör skämmas över. Samtidigt kan vi konstatera att medlemskapet
            i
          </note>
          <note>
            EU har inneburit svårigheter att kontrollera handeln också inom
            EU. Generaltullstyrelsen anser att Tullverket bör få samma befogenheter
            som Kustbevakningen. Den uppfattningen har också Naturvårdsverket,
            Kommerskollegium, Naturskyddsföreningen och
          </note>
          <note>
            Världsnaturfonden. Jag har svårt att förstå varför regeringen
            och utskottsmajoriteten har gått emot dessa remissinstanser. Det
            skulle vara intressant att få en förklaring till det.
          </note>
          <note>
            Vi stöder också Miljöpartiets reservation nr 4 om en översyn
            av jaktlagstiftningen. Vi delar uppfattningen att det är fel att
            det är tillåtet med skyddsjakt på ett stort antal fågelarter under
            häckningstiden. Det kan knappast heller anses försvarbart att
            jakt reduceras till prickskytte på levande föremål, såsom faktiskt
            sker i dag.
          </note>
          <note>
            Tillsammans med Miljöpartiet har vi också en reservation som
            handlar om behovet av skydd och skötsel av våtmarker. Vi har svårt
            att se att den myrskyddsplan som finns skall kunna förverkligas
            inom ramen för befintliga resurser. Det rimmar illa med den ambitionsnivå
            som regeringen och utskottsmajoriteten har uttalat i andra sammanhang
            om att ta steg på vägen mot ett hållbart samhälle.
          </note>
          <note>
            I en trepartireservation från Vänsterpartiet, Centern och Miljöpartiet
            har vi tagit upp detta med genmodifierade jordbruksgrödor. Det
            har Lennart Brunander pratat om, så jag behöver inte säga något
            ytterligare om det.
          </note>
          <note>
            Jag tänker slutligen säga någonting om två reservationer, nr
            18 och 19. Den första handlar om hoten mot öring och röding i
            fjälltrakterna. Det är två arter som faktiskt är hotade i dag.
            Det beror delvis på den förändring man gjorde när man införde
            friare jakt och fiske i fjällområdena. Det utökade fisket ovanför
            odlingsgränserna har inneburit att många fler har fått möjlighet
            att fiska med nät i fjällsjöarna, vilket har lett till uppkomst
            av s.k. tusenbrödrabestånd. Detta hotar på sikt båda dessa arter.
            Det är ingen överdrift att säga att det är ett hot. Öringen är
            väldigt unik på så sätt att den har egna varianter i nästan varje
            vattendrag, medan rödingen å andra sidan är en av världens mest
            kallvattenanpassade fiskarter. Det är viktigt att vi ser till
            att vi får åtgärder som skyddar och bevarar den här delen av den
            biologiska mångfalden.
          </note>
          <note>
            Fru talman! Den sista reservationen handlar om den baltiska kulturmiljön.
            I Baltikum, med sin geografiska och historiskt kulturella likhet
            med den svenska och skandinaviska typen, har vi ett kulturmiljöarv
            som är värt att bevara. Den biologiska mångfald som vi har tappat
            på många sätt i Sverige och Skandinavien finns kvar i Baltikum.
            Detta är viktigt, och vi har krävt att Sverige inom Nordiska rådet
            och inom det nordiska samarbetet skall lägga fram en strategi
            för hur man skall bevara den här kulturmiljön och göra den till
            en del av ett baltiskt kulturarv för framtiden.
          </note>
          <note>
            Fru talman! Jag har dragit över tiden men någon minut, men jag
            hoppas att det går bra.
          </note>
          <note type="speaker">
            Anf. 8 GUDRUN LINDVALL (mp):
          </note>
          <note>
            Fru talman! Jag vill börja med att yrka bifall till reservationerna
            5, 6, 9 och 12. Jag ställer mig naturligtvis bakom alla de reservationer
            som Miljöpartiet har i det här betänkandet. Jag tycker att det
            är mycket viktiga reservationer.
          </note>
          <note>
            Låt mig börja med att säga att det är mycket bra att det kommer
            en proposition som handlar om biologisk mångfald. Det är dags
            att de här frågorna kommer upp på den politiska dagordningen ordentligt.
            Det är också dags att diskussionen börjar sätta spår i naturen,
            dvs. att åtgärder följer som visar att vi börjar bevara den biologiska
            mångfalden och inte bara pratar om den allmänt i vida ordalag.
          </note>
          <note>
            Det är bra att regeringen nu börjar införliva artoch habitatdirektivet
            och fågeldirektivet i svensk lagstiftning. Vi hoppas att det också
            kommer att följas upp i jaktförordningen, eftersom detta numera
            inte alls kommer att stämma med det som står i § 5 i jaktförordningen,
            dvs. att skyddsjakt bara skall tillämpas om ingen annan lösning
            finns.
          </note>
          <note>
            Vi tycker att det är bra att den nya CITES-
          </note>
          <note>
            förordningen blir svensk lag. Jag yrkar också bifall till hemställan
            i betänkande 22 som innebär att lagstiftningen gäller redan från
            den 1 juni.
          </note>
          <note>
            Det finns också mycket annat av det som står i propositionen
            som är bra. Det är bra att man nu sätter i gång med utbildningsinsatser
            för att se till att
          </note>
          <note>
            CITES-förordningen efterlevs. Det har varit si och så med det.
            Det är bra att regeringen jobbar vidare med
          </note>
          <note>
            Natura 2000. Än så länge har man avsatt 1 266 områden. Jag hoppas
            att det kommer att bli flera.
          </note>
          <note>
            Det är också bra att man lyfter fram att det är viktigt med de
            rödlistade arterna och att man också måste börja titta på hela
            livsmiljöer. Det räcker inte att bara titta på enskilda arter.
            Vi måste också se till att det finns en möjlighet för dem att
            överleva, dvs. att den miljö och den mat de behöver finns kvar.
          </note>
          <note>
            Det finns alltså mycket som är bra i betänkandet, men när man
            skriver en motion och en reservation tar man naturligtvis upp
            det som man finner mindre bra.
          </note>
          <note>
            När man talar om sina reservationer kan det därför kanske låta
            mer negativt än det egentligen är.
          </note>
          <note>
            Det finns en rad konventioner på det här området, t.ex. Bernkonventionen,
            Bonnkonventionen, Riokonferensens konvention om biologisk mångfald
            och även Ramsarkonventionen som handlar om våtmark.
          </note>
          <note>
            Dessa konventioner är viktiga. Det är viktigt att Sverige gör
            allt för att leva upp till dem. Jag skulle vilja påstå att vi
            har ett speciellt ansvar. Vi har råd att bevara den biologiska
            mångfalden. Vi har också stora möjligheter eftersom vi är förhållandevis
            få människor på stor yta.
          </note>
          <note>
            Artförändringen sker snabbt nu. Det är naturligtvis så som andra
            har sagt att det alltid kommer att ske en förändring av artsammansättningen.
            Det kan vi se i
          </note>
          <note>
            Sverige. För ungefär 5 000 år sedan fanns ädla lövträd långt
            upp i Norrland. Då var klimatet ett annat. I dag vandrar granen
            nedåt därför att klimatet börjar bli kärvare. Sådana förändringar
            kommer alltid att finnas.
          </note>
          <note>
            Men nu går förändringen så mycket snabbare. Tidigare har vi sett
            att förändringar i ekosystem har handlat om 100 000-tals år. Nu
            sker förändringarna på 10-tals år. De förändringarna är inte naturliga.
            Forskarna är helt överens om att dessa förändringar beror på hur
            vi människor beter oss.
          </note>
          <note>
            Det är precis som Lennart Brunander har sagt att vi människor
            ofta sätter oss själva i främsta rummet.
          </note>
          <note>
            Det finns t.o.m. homo sapiens som är så förmätna att de anser
            sig tillhöra något slags skapelsens krona. Jag tror att skaparen
            skulle bli ganska förskräckt om han hör det, och om han nu finns.
            Vi måste se oss själva som en del av naturen. Naturen behöver
            inte oss, men vi behöver den. Vi behöver den kanske mer än vi
            har insett.
          </note>
          <note>
            Det finns många arter utan vilka vi faktiskt får svårt att existera,
            och framför allt tar det kanske bort möjligheterna för framtiden
            om de inte finns kvar. Det är saker som vi inte vet någonting
            om i dag. I dag börjar man hitta mediciner mot virussjukdomar
            i arter där man inte ens har haft en aning om att den typen av
            substanser finns.
          </note>
          <note>
            Det finns också ett värde i sig i att bevara arter.
          </note>
          <note>
            Det finns etiska krav. Vi skall se till att de arter som finns
            på jorden i dag skall kunna finnas kvar i framtiden. Vi har inte
            rätt att leva på ett sådant sätt att det håller under just vår
            livstid men inte om 500 år. Vi måste se till att det finns en
            långsiktighet i det vi gör.
          </note>
          <note>
            I dag finns det ungefär 1 ½ miljard arter i världen.
          </note>
          <note>
            Ca 55 000 av dem finns i Sverige. Av dessa 55 000 är
          </note>
          <note>
            3 500 uppsatta på hotlistan, dvs. de är hotade på ett eller annat
            sätt. En del har försvunnit, andra behöver ett hänsynstagande.
            Men det finns också sådana som är akut hotade, sårbara och sällsynta.
            Dessa listor utökas tyvärr. Det finns en del arter som tyvärr
            flyttas upp i kategorier där de är mer hotade än tidigare.
          </note>
          <note>
            Ni behöver ju bara fundera själva. Man måste naturligtvis ha
            en egen referensram på biologisk mångfald. När ni är ute kör bil
            nu i sommar kan ni fundera på hur mycket insekter ni får på bilrutan.
            Är det lika mycket som för några år sedan? Behöver ni åka in till
            macken lika ofta för att tvätta framrutan för att den är så kladdig,
            eller är det mera sällan?
          </note>
          <note>
            I Stockholmsregionen är det så att det finns färre insekter.
            Jag har pratat med många busschaufförer och andra som kör bil
            mycket. De säger att det är precis så. Det är mycket mindre insekter
            i rörelse. De behöver mycket mer sällan åka in och tvätta bilrutorna.
            Detta påverkar naturligtvis all biologisk mångfald.
          </note>
          <note>
            Finns det färre insekter, finns det mindre mat för fåglarna.
            Vi har alltså en minskning av antalet individer.
          </note>
          <note>
            Det finns en del arter som har försvunnit tidigt, t.ex. blåkråkan
            som försvann redan på 50-talet. Den sista häckade 1967 på Fårö.
            De var mycket beroende av vissa biotoper med död gammal ved och
            stora skalbaggar. När dessa biotoper försvann, så försvann blåkråkan
            också. Det finns andra som har försvunnit mer nära i tiden, t.ex.
            mellanspetten. Det sista paret häckade 1982. De var också ganska
            beroende av en speciell biotop, nämligen stora ekskogar med insekter.
          </note>
          <note>
            De arter som blir kvar kan vi kalla generalister. De kan äta
            litet av varje; de är inte så noga utan har ett bredare register.
            Men vi förlorar specialisterna, de som är väldigt noga med biotopen.
          </note>
          <note>
            Vi kan se att i jordbruket går förändringen ganska snabbt. Det
            handlar alltså om årtionden. Om man jämför med hur det var för
            20 år sedan finner man att var tredje sädesärla, varannan ladusvala
            och varannan tofsvipa har försvunnit. Även enkelbeckasin, gök,
            buskskvätta, stenskvätta, göktyta osv. minskar i antal och försvinner.
            Men det här är lyckligtvis inte irreversibla skador. Vi kan få
            tillbaka dessa arter om vi beter oss rätt. En sak som många ekologiska
            lantbrukare berättar om med förtjusning är att de efter ett antal
            år ser att de får tillbaka mer blommor, insekter, fjärilar och
            fåglar. Det finns alltså möjligheter för oss att återskapa de
            biologiska förutsättningar som behövs för att många arter skall
            kunna finnas kvar. Det känns förtröstansfullt. Vi kan göra rätt;
            vi kan återskapa den biologiska mångfalden. Det kan bli fler av
            allting, om vi vill.
          </note>
          <note>
            Det finns också andra positiva tecken. Uttern börjar komma tillbaka,
            därför att vi är noga med vad som kommer ut i vattendragen. Havsörnen
            börjar komma tillbaka, därför att PCB-halterna sjunker.
          </note>
          <note>
            Många frivilliginsatser har varit värdefulla i det fallet.
          </note>
          <note>
            Man har sett till att utfodra havsörnar under vintern med giftfri
            föda. Men å andra sidan finns det tecken på att det går åt andra
            hållet. Vildlaxen är mycket hotad, därför att sjukdomen M 74 har
            slagit till i Östersjön.
          </note>
          <note>
            För att vi skall få behålla den biologiska mångfalden måste vi
            tänka om. Vi måste ha en ny sorts omtanke i allt som vi gör. Vi
            måste fundera litet över hur vi människor, en av alla arter på
            jorden, skall bete oss för att det också skall finnas livsutrymme
            för de andra. Dessa tankar måste finnas med hela tiden i alla
            beslut som vi fattar.
          </note>
          <note>
            Miljöpartiet har väckt en stor motion under den allmänna motionstiden
            om biologisk mångfald. Vi har också kompletterat den med en motion
            under behandlingen av den här propositionen. Jag tänker nämna
            någonting om det som står i den motion som vi har väckt nu. Vi
            menar att det är viktigt att Sverige får en förordning som hör
            till den CITES-lagstiftning som vi nu får. Jag har haft en interpellationsdebatt
            med miljöministern om det och är glad över att ha fått beskedet
            att den kommer i höst. Om den kommer att se ut som det förslag
            som jag vet att Naturvårdsverket har tagit fram kommer Sverige
            att få en bra lagstiftning på det här området. Som det ser ut
            i dag har Sverige tyvärr blivit ett transitland när det gäller
            många hotade arter. Sverige börjar faktiskt få ett rejält dåligt
            rykte på det här området. Det är mycket beklagligt.
          </note>
          <note>
            Ett skäl kan vara att vi har ganska låga straff för det här.
            Dan Ericsson tog upp det, och det återfinns i en av de reservationer
            som vi har fogat till det här betänkandet. Man behöver bara jämföra
            mellan Sverige och Norge. Då kan vi se att maxstraffet i Sverige
            är två år. I Norge är det sex år. Även Finland har en starkare
            lagstiftning på det här området. När länder som ligger så nära
            varandra har så olika straff blir handeln mest omfattande i det
            land där man riskerar minst. Och Sverige har faktiskt blivit ett
            transitland.
          </note>
          <note>
            Vi kan se att det här säljs en mängd arter, framför allt kräldjur
            som finns i CITES-förordningens listor över arter som man inte
            får handla med. Jag hoppas att den förordning som kommer till
            hösten kan råda bot på det här.
          </note>
          <note>
            I vår motion tar vi också upp en del biotoper som kräver extra
            skydd. Vi anser att det behövs ett moratorium för avverkning av
            urskog. Här finns t.ex. 20 %
          </note>
          <note>
            av alla mossor och 10 % av alla lavar. Många av dem finns på
            hotlistorna. Om vi skall kunna rädda den här biologiska mångfalden
            måste vi nu se till att spara de biotoper som finns kvar. Om vi
            fortsätter att avverka urskog gör vi en tabbe som är väldigt svår
            att reparera. Då finns det inget livsutrymme kvar för dessa arter,
            och då försvinner de naturligtvis. Vi anser att myrskyddsplanen
            bör aktualiseras på ett helt annat sätt. Det går inte att inom
            befintliga ramar, som dessutom skärs ned, klara av det skydd av
            myrar som behövs. På vissa punkter är vi mycket förvånade över
            regeringens åtgärder.
          </note>
          <note>
            Jag sade att uttern har kommit tillbaka. Det är alltså viktigt
            att bevara många av de små vattendrag som finns. Och i Naturvårdsverkets
            aktionsplan slår man fast att vattenkraftsutbyggnaden har påverkat
            en stor del av Sveriges vattendrag, vilket har fått starkt negativa
            konsekvenser för biodiversiteten. Man skriver:
          </note>
          <note>
            "De outbyggda vattendragens betydelse för biologisk mångfald
            är sådan att bevarandeintressena i fortsättningen måste sättas
            före exploatering av vattendragen.
          </note>
          <note>
            Kvarvarande opåverkade forsar och strömsträckor skall inte exploateras."
          </note>
          <note>
            Sedan kommer då propositionen En uthållig energiförsörjning,
            där det föreslås investeringsbidrag för att man skall kunna bygga
            ut dessa forsar. Då undrar man ju vad regeringen håller på med.
            Är den biologiska mångfalden viktig, som man säger? Eller får
            andra intressen alltid väga över? I det här fallet är det alltså
            precis de vattendrag som har en biologisk mångfald - och som i
            många fall har fått träda tillbaka
          </note>
          <note>
            - som ytterligare skall förstöras.
          </note>
          <note>
            Jag skulle vilja fråga Socialdemokraternas representant i debatten
            vad regeringen egentligen menar.
          </note>
          <note>
            Är man intresserad av att skydda biotoperna, eller är man det
            inte? Ser man inte vilka konsekvenser det kan bli av att man nu
            faktiskt inför ett 15-procentigt investeringsstöd till den här
            utbyggnaden? Det är ett stöd på 150 miljoner som skall användas
            under fem år. Ser man inte att det är ett hot mot den biologiska
            mångfalden, eller bryr man sig inte?
          </note>
          <note>
            Vi kan också se att det finns ett hot mot många av de arter som
            lever i lövskog. Vi från Miljöpartiet hälsar den kommande energiomställningen
            med stor glädje, men vi måste se till att vi inte skapar andra
            problem. Det finns många lövskogar, framför allt i södra och mellersta
            Sverige, där man nu avverkar i en ganska snabb takt. Risken är
            att många arter som finns där inte kommer att klara sig. WWF håller
            på att utarbeta en rapport om det här, där man kan se att artuttunningen
            går snabbt. Det handlar många gånger om ganska vanliga arter.
            Lövsångare, talgoxe, göktyta osv. har fått stryka på foten, därför
            att man avverkar lövskogar som tidigare inte har haft något värde
            och där de har haft möjlighet att finnas kvar.
          </note>
          <note>
            Det här betänkandet ansluter ganska mycket till det betänkande
            som vi skall diskutera i eftermiddag, nämligen det som handlar
            om jakt. Jag vill säga någonting kort om jakten.
          </note>
          <note>
            Men först vill jag tala om att jag inte vet hur mycket taletid
            jag har kvar. Om jag drar över litet grand hoppas jag att fru
            talman ursäktar.
          </note>
          <note>
            Vi anser att det är mycket bra att man i jaktlagens 5 § ändrar
            så att det står att skyddsjakt enbart skall förekomma om det inte
            finns någon annan möjlighet. I propositionen står det att skadeförebyggande
            åtgärder som kan leda till störning eller resultera i avlivning
            endast får vidtas om det inte finns någon annan tillfredsställande
            lösning. Förutsättningen för att det här skall bli verklighet
            är att man också ändrar i jaktförordningen. Där har vi i dag helt
            andra skrivningar. Där står det att man i förebyggande syfte skall
            kunna jaga om det kan tillfredsställa viltvården och om det finns
            ett hot osv. Det är alltså en helt annan skrivning än den som
            nu skall finnas i § 5 i jaktlagen.
          </note>
          <note>
            Jag förutsätter att regeringen kommer att återkomma med en jaktförordning
            som mer harmoniserar med art-
          </note>
          <note>
            , habitat- och fågeldirektivet och också med den nya skrivningen
            i jaktlagen.
          </note>
          <note>
            Jag skall ha en debatt med miljöministern om det här på fredag.
            Därför tänker jag inte närmare gå in på dessa frågor. En del kommer
            också att återkomma i eftermiddagens debatt.
          </note>
          <note>
            Från Miljöpartiets sida har vi också reservationer som handlar
            om olja. I dag är det aktuellt; ett stort oljebälte ligger utanför
            Öland. Det är alltså ett starkt hot mot mycket av den biologiska
            mångfalden. Många av de fåglar som häckar utefter Öland kommer
            nu att gå en kvalfull död till mötes. Under de senaste åren har
            tiotusentals fåglar skjutits och avlivats. Och mångdubbelt flera
            har dött ute till havs. Det är alltså dags att vi börjar skärpa
            oljelagstiftningen. Detta kommer Kia Andreasson att utveckla ytterligare.
          </note>
          <note>
            Miljöpartiet har lagt fram ett förslag om hur det skulle kunna
            gå till.
          </note>
          <note>
            Vi har också en reservation där vi menar att det är bra att Kustbevakningen
            nu får utökade befogenheter.
          </note>
          <note>
            Men det är mycket märkligt att inte Tullen samtidigt kan få det.
            Om vi menar allvar med att vi verkligen skall komma till rätta
            med CITES-brotten måste vi naturligtvis ge de myndigheter som
            finns befogenheter. Annars har vi inte verktygen. Från Miljöpartiets
            sida anser vi alltså att det är självklart att även Tullen skall
            få befogenheter. I den interpellationsdebatt som jag hade med
            miljöministern sade hon också att man, om det visar sig att det
            här inte räcker, är intresserad av att komma tillbaka och titta
            på om även tullen skall få befogenheter. Därför kanske det finns
            en öppning även i det här fallet.
          </note>
          <note>
            Det har talats mycket om våtmarker i dag. Låt mig då bara säga
            att våtmarker och våtmarker inte alltid är samma sak. Åker man
            genom Sverige och tittar på de sjöar som ligger i skog finner
            man att många av dem har en ganska liten biologisk mångfald. Många
            av dem är artfattiga dysjöar som ligger i gran- eller tallskogen,
            medan andra sjöar, de som ligger på slätten, har en helt annan
            biologisk mångfald - de eutrofa sjöarna, där det finns betydligt
            fler arter. Det räcker alltså inte med en vattenspegel för att
            man garanterat skall veta att det finns en stor artrikedom, utan
            det gäller också att de ligger på slätten. Och tyvärr är det ju
            där, där de har konkurrens av andra intressen, dvs.
          </note>
          <note>
            jordbruksintressen, som man har dikat ut.
          </note>
          <note>
            Jordbruket är alltså en stor bov i dramat. Det är dags att vi
            börjar fundera på hur vi skall agera inom jordbrukssektorn för
            att få tillbaka en biologisk mångfald. Det jordbruk vi har i dag
            hämmar och hotar den biologiska mångfalden. Även här vet jag att
            det kommer att komma rapporter från naturskyddsföreningar om hur
            vi bör bete oss.
          </note>
          <note>
            Detsamma gäller för skogsbruket. Det går att bedriva ett skogsbruk
            som gynnar arter. Ibland är det mer okunskap än ovilja som gör
            att vi inte gör det i dag. Här kommer det också att komma avhandlingar
            som visar att det mycket väl skulle gå att bedriva ett skogsbruk
            som är ekonomiskt lönsamt men också tar en helt annan hänsyn än
            vad man gör i dag.
          </note>
          <note>
            Vi i Miljöpartiet anser att det här är oerhört väsentliga frågor.
            Vi tycker att det är bra att regeringen börjar agera - men det
            måste till pengar. Förutsättningen för att vi skall kunna få ett
            skydd av många biotoper som i dag är hotade är att man inser att
            det måste till pengar.
          </note>
          <note>
            Jag hoppas att diskussionen om biologisk mångfald inte bara kommer
            att vara diffus utan att vi inser att det handlar om arter - talgoxar,
            lövsångare, bofinkar och vad ni vill. Det är fjärilar, det är
            växter och det är ogräs. Det är dem vi skall skydda. Det blir
            lätt så att vi diskuterar begreppet biologisk mångfald utan att
            riktigt komma ned till det vi diskuterar.
          </note>
          <note>
            Vi har också i ett särskilt yttrande tagit upp de marina reservaten.
            Det vi ser, det ser vi, och det vi inte ser är det svårt att få
            grepp om. Det är alltså viktigt att vi börjar skydda även marina
            reservat. Här kommer det också att krävas betydligt mer inventeringar
            och också investeringar.
          </note>
          <note>
            Fru talman! Jag yrkar alltså bifall till de reservationer jag
            har nämnt men stöder även de andra. I
          </note>
          <note>
            övrigt yrkar jag bifall till förslaget.
          </note>
          <note type="speaker">
            Anf. 9 PETER WEIBULL BERNSTRÖM (m)
          </note>
          <note>
            replik:
          </note>
          <note>
            Fru talman! Jag måste vända mig litet grand mot
          </note>
          <note>
            Gudrun Lindvalls sätt att se på jordbruket. Hon säger att det
            mer och mer utarmar den biologiska mångfalden. Jag skulle vilja
            säga att vi nog har passerat den tid då vi såg den utvecklingen.
            Vi är nu på väg mot en utveckling då jordbruket tar ett mycket
            stort miljöansvar. Jag vill bara peka på den kampanj som alla
          </note>
          <note>
            Sveriges bönder är aktivt deltagande i, nämligen kampanjen mot
            världens renaste jordbruk.
          </note>
          <note>
            Jag vill också säga att väldigt många jordbrukare i
          </note>
          <note>
            Sydsverige, i odlingslandskapet, är mycket intresserade av att
            anlägga våtmarker, delvis för att utveckla den biologiska mångfalden
            men också från näringsreduktionssynpunkt. Samhället - regeringen
            - ställer dock inte upp med tillräckligt mycket miljöstödsmedel
            för detta. Där skulle jag vilja se en omsvängning, och där tror
            jag att vi kanske t.o.m. är överens.
          </note>
          <note>
            Sedan vill jag också ställa en fråga till Gudrun
          </note>
          <note>
            Lindvall apropå det här med ladusvalor. Deras tillbakagång beror
            ju mycket på att vi har andra typer av byggnader i dag än tidigare.
            Det är just det jag menar och som jag berört tidigare: Det växlar.
            Vi kan inte få tillbaka ladusvalorna med den typ av djurhållning
            vi har i dag. Kornsparven - hur skall vi få tillbaka den,
          </note>
          <note>
            Gudrun Lindvall? Det är väldigt lätt att säga att vi skulle vilja
            ha detta, men hur skall vi få tillbaka kornsparven? Det hade varit
            intressant att veta.
          </note>
          <note>
            Sedan vill jag också vända mig emot påståendet att vi skulle
            avverka lövskogar i allt snabbare takt. Jag vill peka på att det
            i dag planteras mer löv än det har gjort tidigare, just på grund
            av att det har givits möjlighet med anläggningsstöd osv. till
            löv. Dessutom finns det i Sydsverige ett förbud mot att plantera
            gran.
          </note>
          <note>
            Lövskogarnas andel växer, skulle jag vilja påstå.
          </note>
          <note type="speaker">
            Anf. 10 GUDRUN LINDVALL (mp) replik:
          </note>
          <note>
            Fru talman! Jag skulle önska att det var som Peter
          </note>
          <note>
            Weibull Bernström säger. Nu vet inte jag vilka dokument han hänvisar
            till. I Naturvårdsverkets aktionsplan står det så här: Det moderna
            jord- och skogsbruket är den största enskilda orsaken till förlust
            av biologisk mångfald. Man kan läsa vidare i det här dokumentet
            - jag vet inte om Peter Weibull Bernström inte har läst det -
            och det står helt klart att den gifthantering vi har i jordbruket
            i dag orsakar en utarmning.
          </note>
          <note>
            Det är fullkomligt självklart. Man vill ju utrota ogräs och insekter
            med gifter, och det lyckas man också med. Utrotar man ogräs och
            insekter med gifter blir det färre av dem. Tittar man på konsekvenserna
            av det kan man se att det är betydligt mindre mikroliv i jorden.
            Gå ut och gräv och se hur mycket mask man hittar i en vanlig åker!
            Det är inte mycket. Finns det betydligt mindre mask och insekter
            i jorden finns det också betydligt mindre mat för de fåglar som
            lever av det. Svårare än så är det faktiskt inte.
          </note>
          <note>
            Tittar man på den inventering som Sveriges ornitologiska förening
            har gjort i just jordbrukslandskapet ser man att tendensen tyvärr
            är entydig: Det går åt fel håll. Det handlar inte ett dugg om
            byggnader. Vi hade precis samma typ av byggnader för ett antal
            år sedan.
          </note>
          <note>
            Det handlar om att tofsvipan inte hittar någon mat.
          </note>
          <note>
            Det handlar om att lärkorna inte hittar någon mat. Det handlar
            om att ladusvalorna inte hittar någon mat.
          </note>
          <note>
            Tittar vi på vilka arter som minskar finner vi att det är de
            som äter insekter.
          </note>
          <note>
            Kornsparvens tillbakagång började mycket tidigt.
          </note>
          <note>
            Den kan till en del förklaras av jordbruket men också av klimatet.
            Den fanns verkligen på sitt utbredningsområdes yttersta spets,
            och här uppe i Mellansverige har vi för övrigt nästan aldrig haft
            den.
          </note>
          <note>
            Det är nog tyvärr så att skall det till en förändring i jordbruket
            måste vi börja använda mindre gifter. Då måste vi acceptera att
            det finns flera arter - att det finns ogräs, att det finns insekter
            och att det finns ett mikroliv i jorden. Då kommer den biologiska
            mångfalden. Så sker också i det ekologiska lantbruket -
          </note>
          <note>
            faktiskt oavsett om man har djur. Även i ett ekologiskt lantbruk
            som bara har växtföljder kommer en biologisk mångfald.
          </note>
          <note type="speaker">
            Anf. 11 PETER WEIBULL BERNSTRÖM (m) replik:
          </note>
          <note>
            Fru talman! Om Gudrun Lindvall lyssnade noga på vad jag sade
            hörde hon att vad jag sade var att jordbruket förmodligen har
            passerat den topp där vi såg den biologiska utarmning som Gudrun
            Lindvall talar om. Jag menar att vi har vänt denna utveckling
            under de senaste åren. Men självklart tar det tid att se effekterna
            av detta. Vi sprutar i dag betydligt mindre.
          </note>
          <note>
            Vi tolererar i dag en betydligt större andel ogräs i våra fält
            osv. Detta kommer givetvis på sikt att gynna den biologiska mångfalden,
            men det sker ju inte över en dag eller över en natt.
          </note>
          <note>
            Jag tror att vi skall bejaka detta i stället för att bara kritisera
            jordbruket. Den entusiasm som finns för att jobba så här, för
            att jobba med odling i balans osv., måste vi bejaka och uppmuntra.
            Det gör inte
          </note>
          <note>
            Gudrun Lindvall, menar jag, med den inställning hon har.
          </note>
          <note type="speaker">
            Anf. 12 GUDRUN LINDVALL (mp) replik:
          </note>
          <note>
            Fru talman! Min inställning är naturligtvis att det vore oerhört
            bra om den biologiska mångfalden ökade. Jag hoppas att Peter Weibull
            Bernström har rätt.
          </note>
          <note>
            Det finns en del i miljöstödet som vi kan säga kan börja återskapa
            en biologisk mångfald. Tyvärr, det vet både Peter Weibull Bernström
            och jag, har en del av miljöstöden givits ganska felaktigt och
            inte alla gånger gynnat de områden där vi har haft en hög biologisk
            mångfald. I stället har man gynnat marker som har varit ganska
            triviala. Det har t.o.m. funnits regler som har inneburit att
            man för att få miljöstöd har varit tvungen att vidta åtgärder
            som har minskat den biologiska mångfalden. Ett exempel är kulturmiljöstödet,
            där man definitivt har tvingats vidta åtgärder som minskat den
            biologiska mångfalden.
          </note>
          <note>
            Det här är naturligtvis inga lätta frågor. Jag hoppas, precis
            som jag sade, att just det faktum att vi lyfter fram de här frågorna
            i riksdagen gör att intresset ökar, att vi kan få i gång en positiv
            utveckling och att vi kan se till att de åtgärder som vidtas blir
            riktiga.
          </note>
          <note>
            Det är också därför vi lyfter fram det här med lövskogar. Här
            är det alltså en av Sveriges mest erfarna ornitologer som har
            slagit larm. Han har tittat på lövskogar, framför allt i Dalarna,
            och han kan se att där avverkas lövskogar som tidigare aldrig
            någon rörde.
          </note>
          <note>
            Han har gjort ett jättejobb, som kommer att publiceras i höst,
            där han har delat in mängder med hektar i rutor och räknat under
            ett antal år. Han kan se en klar försämring som är mycket oroande.
            Den utvecklingen kan vändas.
          </note>
          <note>
            Men är vi inte medvetna om att hoten finns, hur skall vi då kunna
            mota Olle i grind? Man måste tala om vilka problem som existerar
            för att ge en möjlighet att finna lösningar på dem. Vi kan se
            att energiomställningen kan göras på ett sådant sätt att vi också
            gynnar en biologisk mångfald, men den kan göras fel. Låt oss se
            till att vi inte gör fel.
          </note>
          <note type="speaker">
            Anf. 13 ALF ERIKSSON (s):
          </note>
          <note>
            Fru talman! Den biologiska mångfalden är ständigt hotad. Hoten
            kommer från många håll. När vi människor blev många och flyttade
            samman i samhällen började vi också förändra naturen. Vi orsakar,
            som vi har hört, hot genom att bruka landskapet, genom luftföroreningar
            som uppkommer vid energianvändning och från kemikalier. Genom
            vattenföroreningar hotar vi arter i våra marina system. Ja, överallt
            där vi människor finns påverkar vi miljön runt oss.
          </note>
          <note>
            Dessa företeelser är inte längre regionala, utan till stor utsträckning
            globala. Därför är det nödvändigt med internationella överenskommelser
            för att minimera riskerna för att utarma den biologiska mångfalden.
          </note>
          <note>
            Detta betänkande handlar om väldigt många miljöfrågor, men de
            har ett gemensamt, de skall minska hoten mot den biologiska mångfalden,
            både nationellt och internationellt.
          </note>
          <note>
            Fru talman! Den syn som regeringen och utskottsmajoriteten har
            på sättet att minska miljöbelastningen är att miljöarbetet inte
            bara kan bestå av förbud. Det behöver mer präglas av utveckling,
            där samhällsmedborgarna är delaktiga i processen. Det gör att
            mycket av tillsynen kommer att skötas av samhällsmedborgarna själva,
            eftersom vi känner ett engagemang och ett medansvar för att trygga
            den framtida utvecklingen. Det vi kan göra här i riksdagen är
            att understödja den processen, att ge myndigheter, kommuner, landsting,
            länsstyrelser, organisationer och många fler de verktyg som behövs
            för att processen skall kunna fortlöpa. Men då kan vi inte i riksdagen
            ge oss in och detaljstyra, eftersom förutsättningarna ser annorlunda
            ut på olika platser och vid olika miljöproblem. Då skulle folk
            uppleva dessa detaljregler som ett hinder för den positiva utvecklingen,
            och processen skulle stanna av.
          </note>
          <note>
            Fru talman! När jag lyssnar på Miljöpartiet undrar jag om man
            har upptäckt de mänskliga beteenden som är naturliga. Även i det
            här betänkandet återkommer man med ett antal detaljreservationer,
            som man kan tycka omyndigförklarar både befolkning och myndigheter.
            Jag kan se att här finns en stor skiljelinje i synsätt mellan
            den socialdemokratiska miljöpolitiken, som är decentraliserad,
            och Miljöpartiets centralistiska syn.
          </note>
          <note>
            Betänkandet handlar om regeringens proposition om Skydd av hotade
            arter samt aktionsplaner för biologisk mångfald. Därtill finns
            22 motioner från den allmänna motionstiden.
          </note>
          <note>
            Den första delen, om skydd för hotade arter, handlar om ändringar
            i en del lagar. Bakgrunden är den internationella konventionen
            om handel med utrotningshotade arter av vilda djur och växter,
          </note>
          <note>
            CITES, som Sverige tillsammans med 134 andra stater har undertecknat.
          </note>
          <note>
            Miljöministrarna inom EU antog en ny förordning i december 1996,
            som skall ersätta den gamla från
          </note>
          <note>
            1982 om skyddet av vilda djur och växter, genom kontroll av handeln
            med dem.
          </note>
          <note>
            Det förslag som utskottet nu lägger fram innebär att den svenska
            lagstiftningen utvidgas, så att den kan innefatta EU:s nya CITES-förordning,
            som träder i kraft den 1 juni i år. Jag återkommer med datumen
            för ikraftträdande.
          </note>
          <note>
            Naturvårdsverket och länsstyrelserna har tillsynen över handeln
            med skyddade djur och växter och skall nu också delta i utbildning
            av personal vid de brottsbekämpande myndigheterna. Som vi tidigare
            har hört får Kustbevakningen polisiära befogenheter vid gräns
            mot tredje land.
          </note>
          <note>
            Jaktlagen ändras så att det tydligare framgår att fågeldirektivets
            och art- och habitatdirektivets bestämmelser har genomförts.
          </note>
          <note>
            Det Agenda 21-arbete som pågår i landets samtliga kommuner är
            ett mycket värdefullt inslag i bevarandet av den biologiska mångfalden.
            Både Naturvårdsverket och Boverket har nu presenterat sina aktionsplaner
            på området, och de är utomordentliga verktyg för det lokala och
            regionala Agenda 21-
          </note>
          <note>
            arbetet.
          </note>
          <note>
            Skogsstyrelsen och Naturvårdsverket har lämnat sina redovisningar
            när det gäller biotopskyddet, naturvårdsavtal och frivilliga avsättningar
            efter den nya skogsvårdslagens tillkomst. Det är Miljövårdsberedningen
            som skall yttra sig över vilken omfattning av den produktiva skogsmarken
            som behöver ytterligare skydd. Därefter kommer regeringen att
            behandla frågan.
          </note>
          <note>
            Med den nya skogsvårdslagen har nya möjligheter skapats i stället
            för enbart naturreservat för att skydda nyckelbiotoper i skogen.
            Med dessa metoder kan vi få ett stort antal biotoper skyddade
            utan att staten skall behöva köpa in marken. Nu är det inte enbart
            skogsbruket som hotar den biologiska mångfalden i skogsmarken.
            Vi har tidigare i dag hört försurningen nämnas. Jag kan bara understryka
            att försurningen är en faktor som starkt påverkar det biologiska
            livet, och den känner inte av vem som äger marken.
          </note>
          <note>
            Fru talman! När det gäller markavvattning har regeringen redan
            tidigare bemyndigats att besluta om förbud så att våtmarkerna
            skyddas. Det bemyndigandet har regeringen använt sig av, och stora
            områden har ett markavvattningsförbud. Efter en begäran från bl.a.
            Kronobergs län utvidgas detta markavvattningsförbud till att gälla
            delar av Jönköpings, Älvsborgs och Kalmar län. Regeringen avser
            att uppdra åt länsstyrelserna i Jönköpings och Hallands län att
            utreda våtmarkssituationen i dessa områden, så att regeringen
            senare kan återkomma och ta ställning till ett ytterligare utökat
            förbud.
          </note>
          <note>
            Trots ganska stor enighet i utskottsbehandlingen finns det hela
            20 reservationer till betänkandet. Reservationerna spänner över
            ett brett område men är till största delen inriktade på att riksdagen
            redan nu skall ta ställning på områden som är under utredning
            eller delegerade till andra myndigheter.
          </note>
          <note>
            Miljöpartiet vill flytta handläggningen av jaktfrågor från Jordbruksdepartementet.
            Det är en fråga som regeringen själv fattar beslut om enligt regeringsformen.
            Det är ytterligare en fråga där Miljöpartiet anser att riksdagen
            har den bästa kompetensen.
          </note>
          <note>
            Andra reservationer från Miljöpartiet berör jaktlagstiftningen.
            Jaktfrågorna skall vi behandla senare i dag och jag skall därför
            inte gå närmare in på dem.
          </note>
          <note>
            Peter Weibull Bernström har berört två reservationer från Moderaterna
            om frivilliga avsättningar för mark- och naturvårdsändamål. Som
            jag nämnde ligger frågan hos Miljövårdsberedningen. Den skall
            rapportera till regeringen senast den 1 juli i år, alltså mycket
            nära i tiden.
          </note>
          <note>
            Den andra reservationen som Peter Weibull
          </note>
          <note>
            Bernström tog upp, nr 13, gällde oljeutsläppen till havs. Här
            finns också saker på gång. Genom Helecon sker en inventering,
            och en arbetsgrupp inom kommissionen har arbetat fram förslag
            om mottagningsstationer och en strategi för regionalt samarbete.
            Detta granskas nu av Sjöfartsverket som skall redogöra för sina
            uppfattningar redan i slutet av denna vecka.
          </note>
          <note>
            Dan Ericsson har lämnat kammaren.
          </note>
          <note>
            Lennart Brunander m.fl. har nämnt kalkningsanslagen. Nu är ju
            inte detta en anslagsdebatt. Jag kan bara nämna att det inget
            år hittills har saknats några pengar till kalkning. Det har varje
            år blivit pengar över på anslaget som har kunnat skjutas över
            till nästkommande år. Vi får säkert anledning att återkomma till
            den debatten när budgetbehandlingen sker längre fram i år.
          </note>
          <note>
            Nu ser jag att min taletid snart är ute, men jag skall försöka
            hinna med någon ytterligare fråga.
          </note>
          <note>
            Gudrun Lindvall talade om utbyggnad av vattenkraft. Det hon påstår
            är fel. Gudrun Lindvall påstår att det skall utgå ett bidrag till
            att bygga ut de orörda forsarna. Det är inte sant. Det här kommer
            att behandlas senare när energifrågan kommer upp, men tanken med
            anslagen till en utbyggd vattenkraft är att modernisera och effektivisera
            i allra största utsträckning de vattenkraftverk som redan finns
            i dag, alltså den småskaliga vattenkraften. Inga nya vattendrag
            är planerade att tas i anspråk.
          </note>
          <note>
            Fru talman! Jag yrkar bifall till utskottets hemställan i betänkande
            nr 15 och avslag på samtliga reservationer. Jag yrkar även bifall
            till hemställan i betänkande nr 22 för att lagstiftningen skall
            kunna träda i kraft redan den 1 juni.
          </note>
          <note type="speaker">
            Anf. 14 MAGGI MIKAELSSON (v) replik:
          </note>
          <note>
            Fru talman! Det är som har sagts tidigare mycket som är bra i
            den här propositionen och självklart också i det betänkande som
            vi lämnar ifrån oss, men det finns ett par saker som jag skulle
            vilja lyfta upp och ställa frågor om till Alf Eriksson.
          </note>
          <note>
            Det gäller bl.a. inventering och värdering av sjöar och vattendrag.
            Regeringen skriver att detta är viktigt och bör komma till stånd,
            men det skall ske inom befintliga resurser och genom omprioriteringar
            och annat. Här blir det självklart en konflikt, eftersom
          </note>
          <note>
            Naturvårdsverket har fått väldigt många nya uppdrag på sitt bord
            och skall göra alltihop inom inte bara befintliga utan minskande
            anslag. Det här är självklart ett bekymmer, så jag skulle vilja
            fråga: När kommer denna utvärdering? Har Alf Eriksson något svar
            på det? Och vad händer om man inte orkar prioritera detta från
            Naturvårdsverkets sida? Kommer regeringen att vidta några åtgärder
            då?
          </note>
          <note>
            En annan fråga gäller det vi har varit inne på under debattens
            gång, nämligen Tullverket. Varför i hela fridens dagar kan man
            inte se till att Tullverket får de befogenheter som Kustbevakningen
            har, allrahelst som det verkar som om regeringen är öppen för
            frågan? Varför kan man inte tillmötesgå den reservation som vi
            har lagt fram som handlar om att vi skall täppa till också det
            hål som gäller flora- och faunakriminalitet inom EU? Det är ju
            det det handlar om: att ge
          </note>
          <note>
            Tullverket befogenheter.
          </note>
          <note type="speaker">
            Anf. 15 ALF ERIKSSON (s) replik:
          </note>
          <note>
            Fru talman! Jag har inte kunskap om när inventeringen av sjöar
            och vattendrag kan vara färdig. Men jag är övertygad om att prioritering
            kommer att ske inom verket så att resurserna räcker till.
          </note>
          <note>
            Frågan om Kustbevakningen och Tullen är egentligen två skilda
            frågor. Kustbevakningen skyddar alltid tredje gräns eftersom det
            handlar om vatten.
          </note>
          <note>
            Vad gäller Tullen går reservationen vad jag förstår ut på att
            det skall vara kontroll inom EU. Detta är alltså två helt skilda
            saker. Andra kompensatoriska åtgärder planeras vidtas inom EU,
            och då får vi väl avvakta dem för att se vilken effekt de har
            innan vi går vidare.
          </note>
          <note>
            Men Maggi Mikaelsson: Dörren är inte stängd.
          </note>
          <note type="speaker">
            Anf. 16 MAGGI MIKAELSSON (v) replik:
          </note>
          <note>
            Fru talman! När det gäller prioritering av alla de uppgifter
            som Naturvårdsverket har på sitt bord och den ambition som regeringen
            ändå har uttalat tycker jag att det är beklagligt att man fortsätter
            dra ned på anslaget till Naturvårdsverket. Vi har också redovisat
            detta i ett särskilt yttrande. Naturvårdsverket gör ett jätteviktigt
            jobb och är duktigt på att prioritera, men vi måste också ta ett
            politiskt ansvar för att det skall vara möjligt att fullfölja
            alla de uppdrag som vi ger
          </note>
          <note>
            Naturvårdsverket.
          </note>
          <note>
            Det är sant att det är två helt olika saker, detta med Tullverket
            och att ge det befogenheter. Men det är också så, vilket också
            har sagts i debatten, att vi har ett problem i Sverige, eftersom
            Sverige har blivit ett transitland. Vi har ju sett ett antal fall
            där man har handlat med förbjudna djurarter redovisas på TV. Det
            gäller allt ifrån sköldpaddor och reptiler till fåglar och annat.
            Från tunga instanser har man tyckt att Tullverket borde få dessa
            befogenheter redan nu.
          </note>
          <note>
            Jag tycker att det är litet tråkigt att vi inte från utskottets
            sida kan ta denna sakdebatt för att skärpa ett sådant förslag
            från regeringen när vi nu ser att det är nödvändigt så att vi
            kunde få ett sådant beslut här i riksdagen. Jag beklagar att detta
            får bli en reservation den här gången, men jag hoppas att regeringen
            så småningom också inser det nödvändiga i att skärpa denna möjlighet.
          </note>
          <note type="speaker">
            Anf. 17 ALF ERIKSSON (s) replik:
          </note>
          <note>
            Fru talman! Vi får inte blanda ihop begreppen här.
          </note>
          <note>
            De djurarter, sköldpaddor och andra, som Maggi
          </note>
          <note>
            Mikaelsson nu berättar om tror jag inte lever vilt i
          </note>
          <note>
            Europa. När det gäller den typen av djur och växter handlar det
            i första hand om att skärpa kontrollen mot tredje land så att
            man kan stoppa handeln redan där.
          </note>
          <note>
            Kontroll inom EU är ju sedan nästa steg.
          </note>
          <note type="speaker">
            Anf. 18 PETER WEIBULL BERNSTRÖM (m) replik:
          </note>
          <note>
            Fru talman! Vi vill med vår reservation nr 8 markera att vi hårt
            prioriterar det enskilda ägandet. Vi är fullständigt övertygade
            om att ett personligt ansvar är den bästa garanten för mångfalden
            i landskapet och för en utveckling mot en så stor diversitet som
            bara är möjligt i den biologiska mångfalden.
          </note>
          <note>
            Det känns också bra att höra att det tydligen händer något när
            det gäller oljeutsläppen i Östersjön och hur man skall komma till
            rätta med dem. Men är regeringen beredd att även se på den ansvarsfördelning
            som vi talar om när det gäller sjötransporterna på det sättet
            att den som köper frakten får ett större ansvar för vad som händer
            när godset transporteras? Jag tror att det hade varit ett väldigt
            bra sätt att komma åt denna typ av utsläpp.
          </note>
          <note>
            Alf Eriksson nämner att försurningen starkt påverkar det biologiska
            livet, och det håller vi ju helt med om. Vi är helt överens här.
            Kommer regeringen att öka kalkningsanslagen med tanke på den kommande
            ökning av fossilbränsleanvändning som vi kan räkna med när Barsebäcksverket
            avvecklas? Jag tror att vi måste öka kalkningsinsatserna. Vi riskerar
            att förlora ett stort kapital som redan är nedlagt i sjöar och
            vattendrag om vi drar ned så kraftigt på kalkningsanslagen som
            har gjorts hittills. Detta kommer givetvis att förvärras när fossilbränsleanvändningen
            ökar ytterligare.
          </note>
          <note type="speaker">
            Anf. 19 ALF ERIKSSON (s) replik:
          </note>
          <note>
            Fru talman! Jag börjar från slutet. Det stämmer inte alls att
            vi drar ned kalkningsanslaget. Anslaget plus reservationer har
            gjort att vi inte har minskat bidraget till kalkning, även om
            man kan tro det när man lyssnar på debatten i kammaren. Så är
            inte fallet.
          </note>
          <note>
            Som jag sade i mitt anförande, är kalkningsanslaget en fråga
            som vi diskuterar när budgeten behandlas.
          </note>
          <note>
            Jag kan inte låta bli att ytterligare kommentera ett påstående
            som sprids, nämligen att energipropositionen nödvändigtvis skulle
            innebära att de försurande utsläppen från fossilbränsle ökar och
            att försurningen ökar. Det finns ingenting som säger att det skulle
            gå åt det hållet, i alla fall inte nu. Vi kan inte överblicka
            utvecklingen 10-20 år framåt, men jag är optimist.
          </note>
          <note>
            Jag tror att vi när vi kommer i gång med utvecklingen av energiframställning
            - och vi har gott om tid -
          </note>
          <note>
            också kommer att hitta de miljömässigt skonsamma metoderna för
            att framställa energi.
          </note>
          <note>
            Jag vill ställa en fråga till Peter Weibull Bernström: Ni vill
            inte bygga nya kärnkraftverk, men har ni den tekniken framme i
            dag som kan ersätta kärnkraftverken när de har tjänat ut som inte
            innebär någon påspädning av försurande nedsläpp?
          </note>
          <note type="speaker">
            Anf. 20 PETER WEIBULL BERNSTRÖM (m) replik:
          </note>
          <note>
            Fru talman! Vi kan nog vara överens om att kalkningsanslaget
            drogs ned i förra årets budget, från ungefär 180 miljoner till
            strax över 100 miljoner.
          </note>
          <note>
            Detta är en neddragning och ingenting annat.
          </note>
          <note>
            Jag är övertygad om att svaveldioxidnedfallet och kväveoxidnedfallet
            kommer att öka kortsiktigt, eftersom jag inte kan se annat än
            att vi blir tvingade att importera kolkondenskraft eller möjligen
            oljekondenskraft från t.ex. Danmark. Man släpper ut när man producerar
            på det viset - det kommer vi inte ifrån.
          </note>
          <note>
            Det kommer nämligen att ta tid att ersätta det bortfall som Barsebäcksverket
            innebär med annan energi producerad inom landet. Vi kommer att
            bli tvingade att importera.
          </note>
          <note>
            Jag får frågan av Alf Eriksson om vi har tekniken att ersätta
            Barsebäcksverket. Nej, vi har inte tekniken, men jag är fullständigt
            övertygad om att kraftbolagen, kraftleverantörerna, har det den
            dag de står inför en avveckling av kärnkraften. De vet att det
            finns ett förbud mot att bygga nya kärnkraftverk i Sverige, och
            de vet att de måste ersättas med andra energikällor.
          </note>
          <note>
            De vet också att det ligger på dem att göra detta till den dag
            det inte längre är ekonomiskt och säkerhetsmässigt motiverat att
            driva dessa kärnkraftverk.
          </note>
          <note>
            Energibolagen kommer inte att sälja något annat än el; det är
            deras affärsidé. Dessa bolag lägger själva ned stora forskningsmedel,
            därför att de vet att de har kniven på strupen.
          </note>
          <note type="speaker">
            Anf. 21 ALF ERIKSSON (s) replik:
          </note>
          <note>
            Fru talman! Den lotten skulle jag inte vilja köpa -
          </note>
          <note>
            det är inte någon stor vinstchans på den. Man tror att tekniken
            skall lösa det här i framtiden, och om man bara kör huvudet i
            sanden och väntar kommer allt att ske av sig självt.
          </note>
          <note>
            Kalkningsanslaget för innevarande år är 140 miljoner plus de
            70 miljoner av det reserverade anslaget från året före som inte
            hade använts.
          </note>
          <note type="speaker">
            Anf. 22 LENNART BRUNANDER (c) replik:
          </note>
          <note>
            Fru talman! Jag skulle vilja ställa två frågor till
          </note>
          <note>
            Alf Eriksson, och det gäller genmanipulerad mat och kalkning.
          </note>
          <note>
            När det gäller den genmanipulerade maten tycker jag att regeringen
            är tafatt mot de krafter som arbetar med det här. Jag skulle vilja
            ställa frågan till Alf
          </note>
          <note>
            Eriksson om det sett från den synpunkt som vi nu diskuterar,
            dvs. biologisk mångfald, ändå inte rymmer ganska stora risker
            för att den biologiska mångfalden minskar om användningen av de
            genmanipulerade sädesslagen ökar kraftigt. Om de är så bra som
            man säger, kommer de att användas även om de har negativa konsekvenser?
            Jag har en rad andra motiv för att de inte skall användas, men
            eftersom vi diskuterar biologisk mångfald i dag skulle jag vilja
            ha synpunkter på det. Regeringen borde alltså visa större försiktighet
            med att anamma det här.
          </note>
          <note>
            När det gäller kalkningen skulle jag i dag vilja ha medhåll från
            Alf Eriksson om att förutsättningen för att behålla det biologiska
            liv i vatten och sjöar i de försurade områdena som har skapats
            genom kalkning är att kalkningen får fortgå. För att det skall
            klaras måste man avsätta mer pengar. Men vi behöver inte diskutera
            pengarna just nu, utan bara konstatera att det är litet grand
            att lura sig själv att säga att det finns pengar kvar. Systemet
            har ju varit sådant att man har avsatt pengar för vissa system
            och att det skulle räcka.
          </note>
          <note>
            Vi får avsätta mer pengar i fortsättningen när vi har förbrukat
            dem som vi hade.
          </note>
          <note type="speaker">
            Anf. 23 ALF ERIKSSON (s) replik:
          </note>
          <note>
            Fru talman! Lennart Brunanders m.fl. reservation om genmodifierade
            jordbruksgrödor har jag svårt att förstå, eftersom jag inte kan
            se någon skillnad mellan reservationen och utskottsmajoritetens
            text. Vi har inte delade meningar när det gäller genmanipulerade
            jordbruksgrödor. Regeringen har i EU-sammanhang framfört att vi
            vet för litet och har därför sagt nej.
          </note>
          <note>
            Kalken är ett kärt ämne i denna kammare. Jag kan mycket väl dela
            Lennart Brunanders uppfattning att kalkning behövs en lång tid
            framöver. De försök som vi känner till i dag visar, att även om
            det sura nedfallet skulle upphöra och återgå till samma nivå som
            för
          </note>
          <note>
            100 år sedan skulle vi behöva kalka i 20 år till innan försurningsgreppet
            släpper.
          </note>
          <note>
            Vi kan inte vara säkra på att vi alltid använder alla pengar
            på rätt sätt. Därför har Naturvårdsverket sett över kalkningsverksamheten
            för att effektivisera den.
          </note>
          <note>
            Det är möjligt att vi får prioritera i kalkningsverksamheten,
            och de mest försurningsdrabbade områdena kommer då högst upp på
            prioriteringslistan.
          </note>
          <note type="speaker">
            Anf. 24 LENNART BRUNANDER (c) replik:
          </note>
          <note>
            Fru talman! Det är inte riktigt sant att vi har samma krav när
            det gäller genmanipulerade jordbruksgrödor i reservationen som
            finns i majoritetstexten, och framför allt inte som finns i regeringens
            skrivning i frågan. Det är egentligen det som vi måste ta hänsyn
            till. Man är ganska släpphänt och har i uttalanden sagt att det
            här kanske är ganska bra.
          </note>
          <note>
            Från den synpunkt som vi nu diskuterar, med biologisk mångfald,
            är detta en risk. Det skulle vara väldigt bra om Alf Eriksson
            kunde gå med på att det är en risk och säga att man skall ha en
            något större vaksamhet mot användningen av genmanipulerade grödor
            än vad man har i dag. Om man nu skall nyttja det här sättet att
            ta fram nya sädesslag och nya växter måste det vara fråga om någonting
            som är positivt, som är bättre än det vi har i dag och som inte
            skadar miljön. Det vi har sett hittills är sådant som inte är
            bättre utan snarare sämre och som dessutom skadar miljön. Det
            borde alltså inte få ske.
          </note>
          <note>
            När det gäller kalkningspengar kan vi fortsätta den debatten
            när vi diskuterar budgeten. Men det krävs faktiskt insatser i
            fortsättningen i de vatten som nu kalkas. Jag skulle nog vilja
            påstå att det i de allra flesta fall sker på ett bra sätt. Man
            har hållit på i flera år, man har lärt sig ganska mycket och man
            har en ganska stor kunskap om hur man skall gå till väga.
          </note>
          <note>
            Det är dessutom fler vatten som skulle behöva kalkas.
          </note>
          <note type="speaker">
            Anf. 25 GUDRUN LINDVALL (mp) replik:
          </note>
          <note>
            Fru talman! En del av det Alf Eriksson säger är litet förvånande,
            tycker jag. Miljöpartiet har i det här betänkandet inga direkta
            detaljreservationer. Nu brukar ju ni få era anföranden skrivna
            efter något slags mall. Det har jag förstått från era anföranden.
            Ni säger alltid samma saker.
          </note>
          <note>
            Vi efterlyser förordningar som borde finnas. Det kanske inte
            är så konstigt. Sverige och Österrike är faktiskt de länder i
            EU som har sämst lagstiftning när det gäller CITES. Den svenska
            förordning som skall till skulle ha behövts under den tid som
            har gått hittills. Den behövs när den gamla CITES-förordningen
            gäller. Förslaget till förordning kom från Naturvårdsverket i
            december 1995, men sedan dess har ingenting hänt.
          </note>
          <note>
            Det har inneburit att Sverige har blivit transitland.
          </note>
          <note>
            Det handlar inte alls om några arter som bara lever utanför EU.
            Det handlar i första hand om grekiska landsköldpaddor. Men det
            handlar också om arter som försvinner ur landet. Det handlar om
            uppstoppade berguvar, det handlar om ägg, det handlar om ugglor.
            Alla som jobbar med de här frågorna i praktiken vet att problemet
            är stort. Man vet att detta förekommer.
          </note>
          <note>
            Jag är glad över att miljöminister Anna Lindh har betydligt större
            insikt i de här frågorna än vad Alf
          </note>
          <note>
            Eriksson har. Hon inser att det mycket väl kan vara så att tullen
            behöver helt andra befogenheter än vad man har i dag.
          </note>
          <note>
            Det hade gått att förbereda den här debatten, Alf
          </note>
          <note>
            Eriksson, genom att läsa det som står i Miljöaktuellt från den
            9 april. Det kanske hade varit bra om Alf
          </note>
          <note>
            Eriksson hade gjort det. Där står precis det här: Vi har problem
            i Sverige därför att vi inte har någon förordning. Att vi i Miljöpartiet
            i det sammanhanget har efterlyst en förordning tycker jag är fullkomligt
            naturligt.
          </note>
          <note>
            Jag hoppas verkligen att det kommer. Jag är glad att vi har en
            miljöminister som i alla fall tar frågan på allvar.
          </note>
          <note>
            Jag tycker inte heller att det är så konstigt att vi lyfter upp
            detta och säger att det bör till en förordning som stämmer överens
            med den lag vi antar här i riksdagen. Det vore väl konstigt om
            vi inte gjorde det.
          </note>
          <note>
            Eller anser Alf Eriksson att det är så självklart att regeringen
            kommer att ändra i jaktförordningen, eftersom vi nu har ändrat
            5 § jaktlagen?
          </note>
          <note>
            I så fall måste jag säga att jag hälsar det med glädje. Jag tycker
            att det är mycket märkligt att Sverige fortfarande har skyddsjakt
            på stare, gråsparv, björktrast och korp under häckningstid. Gråsparv
            kunde man möjligen ha tillåtit skyddsjakt på under den tid vi
            hanterade brödsäd öppet. Det gör vi inte i dag. Jag tycker också
            att det är mycket märkligt att vi har skyddsjakt på ekorre och
            hermelin under den tid de har ungar.
          </note>
          <note>
            Jag hoppas att Alf Eriksson, eftersom han anser att det här är
            detaljer, delar min uppfattning att man naturligtvis måste få
            till en ändring av förordningen så att den stämmer med lagen.
            Har vi olika uppfattningar?
          </note>
          <note type="speaker">
            Anf. 26 ALF ERIKSSON (s) replik:
          </note>
          <note>
            Fru talman! Först skall jag tala om för Gudrun
          </note>
          <note>
            Lindvall att vi inte har några mallar för våra anföranden. Jag
            vet inte hur ni har det i Miljöpartiet.
          </note>
          <note>
            Som vanligt vill Gudrun Lindvall ha saker och ting beslutade
            i riksdagen innan beredning, innan frågorna är färdigutredda,
            utan att den process som jag talade om i mitt anförande är genomförd.
            Den processen är oerhört viktig. Den gör att många människor känner
            ett ansvar för att det som vi så småningom kommer fram till -
            lag eller förordning - fungerar och efterlevs ute i samhället.
          </note>
          <note>
            Jag kan inte låta bli att vara litet undrande över
          </note>
          <note>
            Gudrun Lindvalls anförande när det gäller flugor och insekter
            på bilrutor. För mig är det naturligt att vi har en variation
            i den biologiska världen. Jag föreställer mig att det fanns mycket
            mer flugor och insekter innan vi hade fått ordning på renhållning
            och när vi hade många öppna gödselstackar. Då var det väldigt
            gott om flugor. Men när vi av andra skäl har byggt bort de problemen,
            säger Gudrun Lindvall att biologisk mångfald är att det skall
            vara så många som möjligt av varje art. För mig är biologisk mångfald
            att vi skall ha många olika arter.
          </note>
          <note type="speaker">
            Anf. 27 GUDRUN LINDVALL (mp) replik:
          </note>
          <note>
            Fru talman! Jag fick inte något svar på min fråga om Alf Eriksson
            anser att det är självklart att regeringen följer upp lagar med
            förordningar.
          </note>
          <note>
            Vi föreslår att regeringen skall se till att förordningarna ändras.
            Vi föreslår inga beslut. Men Alf
          </note>
          <note>
            Eriksson har kanske inte läst reservationen, det är ju möjligt.
          </note>
          <note>
            Vi vill att regeringen skall ta tag i det som behöver följa på
            att vi ändrar lagar. Att regeringen inte har inrättat en CITES-förordning
            är faktiskt ganska skamligt internationellt sett. Sverige har
            faktiskt också börjat få ett dåligt anseende när det gäller de
            här frågorna. Det är mycket pinsamt. Jag är mycket glad över att
            den här regeringen nu ser till att ändra på det.
          </note>
          <note>
            Det borde man ha gjort för länge sedan.
          </note>
          <note>
            När det gäller biologisk mångfald är det så att om det blir för
            få individer inom en art har arten mycket små möjligheter att
            finnas kvar. Dels blir den genetiska basen för liten, dels hittar
            man inte varandra. Därför är det också mycket viktigt, när man
            t.ex. genomför kalkning, att kalka hela vattendrag så att det
            finns flera områden med arter och så att de kan hitta varandra
            i refugen emellan.
          </note>
          <note>
            Jag skulle avslutningsvis vilja fråga Alf Eriksson om han delar
            den uppfattning som framförs i Naturvårdsverkets aktionsplan.
            Där står det: Jakt i Sverige får bedrivas om den är motiverad
            ur antingen en nyttoaspekt eller en skadeaspekt, om det sker på
            ett sätt så att den biologiska mångfalden upprätthålls och gynnas.
            Är det något som vi är överens om? Det skulle jag gärna vilja
            veta.
          </note>
          <note>
            Sedan skulle jag också vilja säga att jag är mycket glad om det
            är så som Alf Eriksson säger, nämligen att den utbyggnad av små
            vattendrag som skall till bara gäller befintlig vattenkraft.
          </note>
          <note>
            Tyvärr kan jag se att det som står i förslaget icke andas detta.
            Det som står i förslaget är att man skall bygga ut små vattendrag,
            även sådana som inte är utbyggda tidigare. Det här har hela Naturvårdssverige
            vänt sig emot, just därför att man inser att den biologiska mångfalden
            faktiskt kommer att få stryka på foten i så fall. Jag hoppas att
            Alf Eriksson har rätt, men jag befarar att det inte är så.
          </note>
          <note type="speaker">
            Anf. 28 EVA ERIKSSON (fp):
          </note>
          <note>
            Fru talman! Jag skall börja med att yrka bifall till betänkandena
            nr 15 och nr 22.
          </note>
          <note>
            Den här debatten har rört sig över ett stort fält.
          </note>
          <note>
            Biologisk mångfald är ju ett stort fält som många av talarna
            redan har beskrivit. Eftersom vi också i det här betänkandet behandlar
            ett antal motioner från den allmänna motionstiden blir det naturligtvis
            resultatet.
          </note>
          <note>
            Men det är också så att man känner igen den här debatten. Vi
            har vid flera tillfällen i den här kammaren diskuterat de här
            frågorna. Jag försökte räkna igenom hur många gånger vi har diskuterat
            dem. Jag tror det är sex gånger, och det kommer upp samma frågor.
            Jag vill inte säga att det inte är rätt. Jag vill bara säga att
            för mig känns det som om det kan finnas en fara i detta. Finns
            det någon tyngd och någon vikt i de här frågorna när vi gång på
            gång behandlar dem utan att egentligen fatta några stora viktiga
            beslut?
          </note>
          <note>
            Regeringen har aviserat en miljöbalk i höst. Den är på gång.
            Lagrådsremissen är på gång. Vi kommer att få den på riksdagens
            bord.
          </note>
          <note>
            Det finns också en aviserad miljöproposition som kommer att läggas
            på riksdagens bord. Det kommer förhoppningsvis att innebära, med
            de aviseringar som har kommit från regeringen, att vi åter kommer
            att ta ställning till de här frågorna, då i en situation där vi
            skall fatta ordentliga beslut. I dag skall vi naturligtvis ställa
            oss bakom och fatta beslut enligt de lagförslag som finns i betänkandet.
          </note>
          <note>
            Det är fantastiskt när man tänker på den debatt vi har haft och
            går tillbaka i historien. Vet ni att 1904
          </note>
          <note>
            var första gången som man i Sveriges riksdag lade fram en motion
            om naturvård och biologisk mångfald? Sedan dess har debatten pågått.
            När Karl Starbäck, som var liberal ledamot i riksdagen, lade fram
            motioner var det för att inrätta nationalparker. Det fanns naturligtvis
            en nationalromantik bakom det.
          </note>
          <note>
            Men jag är övertygad om att våra föregångare i den här kammaren
            också var mycket klara över att det fanns någonting värdefullt
            som höll på att gå förlorat redan för hundra år sedan. Det var
            den förändring i vårt samhälle som höll på att ske.
          </note>
          <note>
            Efter den diskussion vi haft här i dag känns det angeläget att
            litet grand fundera över det faktum att vi står inför ett nytt
            sekelskifte. Det är faktiskt nästan hundra år sedan vi började
            tala om att skydda vår natur, att skydda det som är oåterkalleligt.
            Hundra år har gått sedan vi började inse att naturen inte alltid
            kommer att vara vad den har varit. Hundra år har gått sedan vi
            började förstå att naturens sinnrika system när det gäller djur
            och växter inte är oförstörbart. Men vad har vi gjort? Vad har
            vi åstadkommit?
          </note>
          <note>
            I dag pågår runt om i världen artutrotning i en takt som vi aldrig
            tidigare har sett. Kanske är det så illa att tre fyra arter försvinner
            varje timme dygnet runt.
          </note>
          <note>
            Dessa arter är nästan aldrig kända, och chansen till upptäckt
            av människor har aldrig funnits innan de här arterna försvunnit
            från jordens yta. Merparten av denna naturutrotning sker i de
            arktiska miljöerna. Det gäller Sydamerika, Afrika och Sydostasiens
            regnskogar. Vi i Sverige kan inte svära oss fria från detta ansvar.
            Året runt pågår ju en mänsklig verksamhet som allvarligt försvårar
            många arters överlevnad.
          </note>
          <note>
            Naturskogar huggs fortsatt ned. Försurning och övergödning förändrar
            sammansättningen i skog och mark.
          </note>
          <note>
            För 14 dagar sedan fick vi larmrapporter från
          </note>
          <note>
            Västsverige om en ökad försurningsproblematik vad gäller skogen.
            I Östersjön och Västerhavet förändrar utsläpp från övergödda vattendrag
            möjligheterna till överlevnad för tusentals olika arter och organismer.
          </note>
          <note>
            Ännu tydligare märks de årligen återkommande utsläpp som dödar
            alfåglar och ejdrar längs våra kuster.
          </note>
          <note>
            Jag säger inte detta därför att vi inte skulle vara medvetna
            om detta, utan jag säger detta därför att vi trots allt måste
            ha en historia med när vi framgent skall fatta viktiga beslut.
            Trots medvetenheten och insikten famlar vi efter åtgärder. Hänsynen
            till naturen står alltid i konflikt med andra intressen. Den fråga
            som man måste ställa sig framöver när vi står inför viktiga beslut
            i denna kammare är: Vem skall ha sista ordet? Jag som engagerad
            miljöliberal tycker att det vore bra om miljöpolitiken hade inriktningen
            att naturen alltid skall ha sista ordet.
          </note>
          <note>
            Jag skall inte måla upp en bild av hur det just nu ser ut i vårt
            land när det gäller den biologiska mångfalden. Både Lennart Brunander
            och Gudrun Lindvall har redan gjort det. De har pekat på de arter
            som håller på att försvinna. Tofsmesen är enligt min mening en
            okänd fågel som försvinner mer och mer. Den vitryggiga hackspetten
            och andra arter handlar det också om. Man kan tycka att det är
            en dramatisk beskrivning av situationen i Sverige som getts när
            det gäller den biologiska mångfalden, men jag måste instämma i
            Gudrun Lindvalls beskrivning. Jag tycker att den är riktig och
            tror att det är viktigt att, som
          </note>
          <note>
            Gudrun Lindvall säger, peka på att vi accepterar att sådan är
            situationen.
          </note>
          <note>
            Jag har dock inte riktigt samma uppfattning som
          </note>
          <note>
            Gudrun Lindvall när det gäller detta med att vi inte skulle försöka
            vidta åtgärder och att vi inte skulle ha ett åtgärdsprogram på
            gång; detta med tanke på att vi framgent skall göra viktiga ställningstaganden.
            Jag tror faktiskt att vi har den insikten. Jag tror också, som
            Alf Eriksson tidigare i denna talarstol påpekade, på den lagstiftning
            och den delaktighet som vi nu skaffar oss i miljöarbetet. Enskilda
            individer känner sitt ansvar, får ta ansvar och får insikt och
            utbildning.
          </note>
          <note>
            Vidare finns det en insikt om betydelsen av miljösamverkan. Agenda
            21-arbetet på den lokala nivån kommer i framtiden att ha stor
            betydelse för arbetet med den biologiska mångfalden.
          </note>
          <note>
            Vi har inte råd att låta det bli så att man står i denna kammare
            om ytterligare nästan hundra år och ger samma historiebeskrivning
            som jag inledningsvis gav.
          </note>
          <note>
            Då kan vi inte klara det här. Den biologiska mångfalden är ändå
            kärnan för liv.
          </note>
          <note>
            Fru talman! Alltså nästan hundra år efter det att mina liberala
            föregångare startade den svenska naturvårdspolitiken är situationen
            allvarligare än någonsin.
          </note>
          <note>
            Om mina barn och barnbarn skall kunna få uppleva vad jag och
            mina föräldrar haft möjlighet att uppleva måste stora förändringar
            till. Samhället måste i större utsträckning ta ansvar för skyddet
            av den natur som verkligen måste skyddas. Jag skall nämna ett
            exempel. I den motion som vi i Folkpartiet väckt med anledning
            av budgetpropositionen pekar vi på att det finns många unika områden
            i Sverige som är akut hotade och som kräver kraftiga insatser.
            Vad jag syftar på är de stora områdena av gammelskog. Där finns
            det nämligen värdefulla biotoper som förstörs.
          </note>
          <note>
            Den biologiska mångfalden utarmas. Denna debatt är inte en anslagsdebatt.
            Jag vill ändå peka på att det är viktigt att resurser avsätts
            för att klara områden som är i behov av akuta insatser.
          </note>
          <note>
            Naturligtvis är inte allt som händer med den svenska biologiska
            mångfalden dåligt. Än en gång kan man ju se havsörn och kungsörn.
            På många ställen runt om i länet jagar än en gång pilgrimsfalken
            över klippor och stup, och än en gång smyger varg, björn och lo
            i många svenska skogar. Det kan gå åt rätt håll, men då krävs
            det en miljöpolitik för miljöns skull och att naturen får sista
            ordet.
          </note>
          <note>
            För hundra år sedan började, som sagt, vi liberaler vår kamp
            för den biologiska mångfalden. Tyvärr är den kampen inte avslutad.
            Det innebär naturligtvis, fru talman, att den kommer att fortsätta.
          </note>
          <note>
            Vi har flera åtgärder framför oss som skall vidtas.
          </note>
          <note>
            Riksdagen kommer i dag att fatta beslut om de betänkanden som
            nu ligger på bordet. Inför de beslut som fattas i dag kommer vi
            att påverka också de beslut som vi skall fatta under hösten när
            det gäller miljöbalken och den aviserade miljöpropositionen. Som
            folkpartist ser jag fram emot detta. Jag förutsätter nämligen
            att de förslag till åtgärder som kommer att finnas i de aviserade
            propositionerna just kommer att handla om att vi tar krafttag
            när det gäller den biologiska mångfalden.
          </note>
          <note type="speaker">
            Anf. 29 GUDRUN LINDVALL (mp) replik:
          </note>
          <note>
            Fru talman! Jag tycker att Eva Erikssons anförande var mycket
            bra och insiktsfullt. Desto mera förvånad blir jag därför över
            att Folkpartiet inte stöder några av de förslag som vi lagt fram
            i utskottet.
          </note>
          <note>
            Eva Eriksson talar sig varm för skyddet av urskogar, men det
            finns ju en reservation om det. Tyvärr står vi i Miljöpartiet
            ensamma bakom den reservationen. Vi föreslår där ett moratorium
            för avverkning av urskog just för att hinna i fatt och för att
            kunna börja se över detta och se hur vi kan klara skyddet av de
            biotoper som, precis som Eva Eriksson säger, är mycket hotade.
            Hur kommer det sig att ni i Folkpartiet inte står bakom det?
          </note>
          <note>
            Som Eva Eriksson mycket riktigt sade har Folkpartiet varit det
            parti som gått i bräschen för naturreservat. Därför är jag förvånad
            över att Eva Eriksson inte stöder vår reservation om en översyn
            av skyddsföreskrifterna för naturreservat. Många av de föreskrifterna
            är faktiskt omoderna och inaktuella i dag.
          </note>
          <note>
            Ny kunskap har tillkommit som gör att vi borde se över dem och
            se till att de väsentligt skärps.
          </note>
          <note>
            Det finns många andra frågor där det förvånar mig att Eva Eriksson
            inte ger sitt stöd. Det gäller t.ex.
          </note>
          <note>
            Tullverket och CITES-förordningen. Vi har där en dålig lagstiftning.
            Det finns faktiskt inte ett enda fall i
          </note>
          <note>
            Sverige där någon har blivit fälld för CITES-brott.
          </note>
          <note>
            Varför stöder inte Eva Eriksson ett förslag som gör att vi kan
            få en skärpning här?
          </note>
          <note>
            Vi har många reservationer som handlar om skyddsjakten, som i
            dag faktiskt är ett hot mot den biologiska mångfalden. Vi kan
            t.ex. se att gråsparven
          </note>
          <note>
            - som man kan tycka bara är en ynklig grå liten sak -
          </note>
          <note>
            är en art som kraftigt går tillbaka i jordbrukslandskapet. Hur
            kommer det sig att Eva Eriksson inte ger sitt stöd beträffande
            en översyn av skyddsjakten? Jag skulle kunna fortsätta med min
            uppräkning. Jag är väldigt förvånad och önskar nog att det som
            Eva
          </note>
          <note>
            Eriksson säger så småningom också leder till en politisk vilja
            att agera. Skyddet av vattendrag är en fråga där Folkpartiet definitivt
            borde kunna ställa upp och se till att vi inte får en energipolitik
            som - den skall ju växla över till något som är positivt - blir
            något som är negativt, nämligen något som hotar den biologiska
            mångfalden.
          </note>
          <note type="speaker">
            Anf. 30 EVA ERIKSSON (fp) replik:
          </note>
          <note>
            Fru talman! Som jag sade i mitt anförande tycker jag att alla
            de delar som Gudrun Lindvall pekar på är viktiga, och jag står
            fast vid det. Jag förväntar mig att det kommer förslag i den miljöproposition
            som kommer att läggas fram. Det är då jag kommer att ta ställning,
            det är då vi fattar besluten. Då hoppas jag att Gudrun Lindvall
            och jag kan enas om dem.
          </note>
          <note>
            Vattendragen kommer vi att diskutera i samband med energipropositionen
            om några dagar. När det gäller de skyddade outbyggda älvarna finns
            det ingen som behöver tvivla på att Folkpartiet ställer upp. Vi
            har slagits för det, vi kommer inte att acceptera att man bygger
            ut fler älvar eller andra vattendrag.
          </note>
          <note type="speaker">
            Anf. 31 GUDRUN LINDVALL (mp) replik:
          </note>
          <note>
            Fru talman! Det senaste var naturligtvis mycket positivt. Nu
            handlar det inte bara om de stora forsarna, älvarna och andra
            vattendrag. Det man tyvärr tittar på är små objekt. Jag hoppas
            att Eva Eriksson och jag kan vara överens om att det är lika angeläget
            att dessa blir kvar. Här finns alltså en möjlighet för många av
            de arter som har varit hårt trängda, vilket också påpekats i Naturvårdsverkets
            aktionsplan, att få finnas kvar. Det finns således möjligheter
            att skapa biotoper så att uttern kan komma tillbaka.
          </note>
          <note>
            Mycket av det som tas upp i den reservation som jag efterfrågar
            stöd för är sådant som tyvärr inte kommer att tas upp i miljöbalken.
            Det är för smått.
          </note>
          <note>
            Det kommer inte att föreslås i miljöbalken att Tullen skall ha
            befogenheter. Det kommer inte att finnas i miljöbalken en uppmaning
            till regeringen att se till att vi får en svensk förordning som
            följer upp CITES-
          </note>
          <note>
            föreskrifterna. Det kommer inte i miljöbalken någon uppmaning
            till regeringen att se över skyddsjakten i
          </note>
          <note>
            Sverige som är fruktansvärt omfattande. Jag hade väl aldrig tänkt
            att engagera mig i jaktfrågor i riksdagen, men när jag läste jaktförordningen
            blev jag förskräckt. Den härrör uppenbarligen från en annan tid
            än denna. Där finns över huvud taget ingenting som visar att vi
            värnar en biologisk mångfald. Där verkar det snarast som att om
            en art inte utrotas kan vi alltid skjuta. Jag skulle verkligen
            önska att få ett stöd för de här frågorna. Jag är mycket glad
            över att Eva Eriksson nämner en del av de arter som faktiskt går
            tillbaka.
          </note>
          <note>
            Tofsmesen har t.ex. gått kraftigt tillbaka, en art som var vanlig
            tidigare. Den finns än så länge inte upptagen på listan över hotade
            arter, och måtte den vid Gud inte hamna där.
          </note>
          <note>
            Jag tror att vi behöver bli fler som trycker på i dessa frågor.
            Visst diskuterar vi ofta detta, men fastän vi diskuterat detta
            så länge är det precis som Eva
          </note>
          <note>
            Eriksson säger, att det har hänt väldigt litet. Vi har förlorat
            arter i Sverige, och framför allt har vi fått en trivialiserad
            flora och fauna. De som har klarat sig har blivit kvar, och de
            finns kvar i någorlunda stort antal.
          </note>
          <note>
            Men specialisterna, de som vi haft krav på, går tillbaka. Kan
            vi inte försöka skriva gemensamma saker i framtiden så att vi
            får en studs på utvecklingen?
          </note>
          <note type="speaker">
            Anf. 32 EVA ERIKSSON (fp) replik:
          </note>
          <note>
            Fru talman! Jag tackar för den inviten från Miljöpartiet. Vi
            har säkert väldigt mycket gemensamt när det gäller miljöpolitiken.
            Jag tror att vi i diskussioner skulle klara det, inte kanske här
            i kammaren utan vid något annat tillfälle.
          </note>
          <note>
            Det finns en reservation som jag faktiskt hade tänkt yrka bifall
            till, och det är reservation 20. Men
          </note>
          <note>
            Gudrun Lindvall yrkade aldrig bifall till den själv, och därför
            hade jag ingen anledning att göra det heller.
          </note>
          <note>
            Det handlar om efterlevnaden av internationella konventioner,
            som jag tycker är en viktig del. Det är oerhört viktigt att se
            till att man också har ett internationellt perspektiv på den biologiska
            mångfalden.
          </note>
          <note type="speaker">
            Anf. 33 KIA ANDREASSON (mp):
          </note>
          <note>
            Fru talman! Att göra rent oljetankar till havs är en lönande
            och bekväm åtgärd som i stort sett är straffri.
          </note>
          <note>
            Vi behöver omedelbara lag- och regelförändringar för att kustbevakningen
            och polisen samt åklagarna skall kunna ingripa och säkra bevis
            mot dem som förorenar. Miljöpartiet har vid flera tillfällen påpekat
            att det snarast bör vidtas åtgärder för att effektivisera det
            rättsliga förfarandet när det gäller att beivra oljeutsläpp. Vi
            kan konstatera att sådana utsläpp sker hela tiden. I stort sett
            tittar man bara på, det har inte hänt någonting. Regeringen har
            efter Miljöpartiets agerande i justitieutskottet givit en utredare
            i uppgift att se över de här frågorna, men det är inte en parlamentarisk
            utredning utan en ensamutredning. Därav, fru talman, reservation
            15 som jag yrkar bifall till.
          </note>
          <note>
            Under 1995 registrerades 153 oljeutsläpp inom
          </note>
          <note>
            Sveriges ekonomiska zon. I 23 fall var utsläppskällan känd. Flertalet
            av dessa har förmodligen rapporterats till polismyndighet, men
            man känner inte till om något av fallen lett till åtal.
          </note>
          <note>
            I detta förtvivlade läge har vi försämrat lagen och förlorat
            domsrätten över vissa brott begångna av utländska fartyg. Den
            1 juli 1996 ändrades nämligen den svenska lagen så att utländska
            fartyg som släpper ut olja utanför svenskt inre vatten inte kan
            dömas i svensk domstol till strängare straff än böter om det inte
            är fråga om en allvarlig uppsåtlig gärning, vilket man aldrig
            kunnat bevisa. Bakgrunden är undertecknandet av en internationell
            konvention, havsrättskonventionen. För övrigt är denna konvention
            mycket positivt utformad, men just här innebär den en stor nackdel
            för Sverige. Detta innebär att det vi tidigare teoretiskt kunde
            göra enligt brottsbalken, nämligen döma till två års fängelse
            om brottet var ringa och upp till sex års fängelse om brottet
            var grovt, har vi i dag ingen möjlighet till. Vi har frånsagt
            oss rätten att över huvud taget döma utländska fartyg vid svensk
            domstol eftersom det för detta krävs strängare straff än böter
            när brottet har begåtts i ett område som inte tillhör någon stat.
          </note>
          <note>
            Vi har en motion med förslag för att rätta till det lagtekniska
            och ta tillbaka rätten att straffa brottslingar. Det har tidigare
            sagts här att vi skall inrätta anläggningar för att ta emot oljerester.
            Men det är inte bara detta som fordras, även om det är positivt,
            utan våra rättsliga regler måste ses över och bli mycket strängare.
          </note>
          <note>
            Det stora problemet är bevisfrågan. Det är oerhört svårt att
            få fram de bevis som krävs vid en domstol.
          </note>
          <note>
            Den frågan är väldigt kontroversiell. Jag har inte hört att vare
            sig justitieministern eller någon annan har varit öppen för sådana
            ändringar. Kan vi inte göra det är det oerhört svårt att sätta
            fast dem som begår brott.
          </note>
          <note>
            Jag hade hoppats att samtliga partier skulle stödja vår reservation
            så att vi inte hela tiden får sådana händelser som inträffade
            nu senast i Östersjön utanför
          </note>
          <note>
            Öland. Det är förödande för miljön och biologisk mångfald och
            innebär ett lidande för fåglar som sitter fast i oljesmeten. Ansvariga
            för fartyget, ytterst rederiet, har vi velat skall vara straffskyldiga.
          </note>
          <note>
            Det behövs alltså snabba kraftfulla insatser mot oljeutsläppen.
            Vi vill inte se nedkletade stränder och en havsmiljö som blir
            allt sämre. Det kräver kraftfulla insatser som förhoppningsvis
            denna utredare skall föreslå men som vi verkligen genom vår reservation
            vill sätta en kraft bakom för att visa att det krävs långtgående
            regeländringar.
          </note>
          <note type="speaker">
            Anf. 34 CARINA HÄGG (s):
          </note>
          <note>
            Fru talman! Jordbruksutskottets betänkande
          </note>
          <note>
            1996/97:JoU15 Skydd av hotade arter samt aktionsplan för biologisk
            mångfald är vittomfattande som lockat till många och långa inlägg.
            Men jag kommer inte att här gå in på helheten, utan min avsikt
            är att begränsa anförandet till avsnittet Åtgärder på ekosystemnivån
            - utvidgning av förbudet mot markavvattning från s. 24 framåt.
            Det är det avsnitt i betänkandet som behandlar min motion 1996/97:Jo750.
          </note>
          <note>
            I min motion påtalas behovet av att hela Jönköpings län skall
            omfattas av 19 § i naturvårdsförordningen, dvs. förbudet mot markavvattning,
            något som också glädjande nog tas upp av utskottet i betänkandet.
            Skyddet för våtmarker stärks nu genom att förbudet mot markavvattning
            utökas till att gälla bl.a. fler delar av Jönköpings län.
          </note>
          <note>
            Men inte alla återstående länsdelar omfattas av det utökade förbudet
            mot markavvattning, inte t.ex. Värnamo kommun som är min hemkommun
            och som ligger i Jönköpings län. Men de delar som enligt betänkandet
            inte föreslås att omfattas av det utvidgade förbudet skall positivt
            nog ändå utredas av länsstyrelsen. Vi läser att regeringen avser
            att ge länsstyrelserna i uppdrag att utreda situationen beträffande
            de våtmarker som återstår. Det är mycket glädjande.
          </note>
          <note>
            Däremot är jag inte klar över vilken tidsram som det handlar
            om. Det är viktigt att denna utredning, som skall utgöra ett beslutsunderlag
            för oss här i kammaren, inte drar ut på tiden.
          </note>
          <note>
            Fru talman! Genom att motionen nu har kommit så här pass långt
            vill jag inte framställa något yrkande i dag. Men eftersom jag
            fortfarande tycker att frågan något hänger i luften - utredningen
            föreligger ju ännu inte klar som underlag här i dag - är det ändå
            viktigt att delta i debatten för att understryka hur viktig frågan
            om ett utökat våtmarksskydd är både för mig själv och inte minst
            för Värnamo arbetarekommun.
          </note>
          <note>
            Våtmarkerna är av grundläggande betydelse för den biologiska
            mångfalden. Det är en naturtyp som länge har försummats och därför
            måste ägnas särskild uppmärksamhet i säkerställandearbetet. Men
            när man lokalt har försökt har det alltför ofta visat sig vara
            ett alltför tungarbetat område där de olika aktörerna inte har
            känt att de har kunnat få det stöd som behövs i en handfast lagstiftning
            eller ett regelverk. Man behöver här ha någonting att luta sig
            emot för att kunna gå vidare.
          </note>
          <note>
            Vad är då en våtmark? Våtmark används som ett gemensamt namn
            för de fuktiga och blöta områden som finns i sumpskogar, på ängar,
            på hedar, i myrar och i sjöar. Mycket av den ursprungliga våtmarken
            i
          </note>
          <note>
            Sverige är utdikad. I dag består ca 14 % av Jönköpings läns hela
            areal av våtmarker. De flesta av dessa våtmarker finns i den västra
            nederbördsrikaste delen av länet. Här är upp till en fjärdedel
            av landarealen våtmarker. I länet dominerar mossarna. Länets största
            våtmark är Store mosse nationalpark som ligger nordväst om Värnamo.
            Den är med sina 8 500 hektar landets största sammanhängande myrområde
            söder om
          </note>
          <note>
            Lappland.
          </note>
          <note>
            Jag tror att skyddet av Store mosse som nationalpark har betytt
            mycket i mina hemtrakter för ett återupprättande av våtmarken
            som en viktig del av den biologiska mångfalden. Det har också
            bidragit till att sudda ut bilden av våtmarken som onyttig mark.
            I dag har insikten om våtmarkens betydelse medfört att man på
            sina håll i Sverige t.o.m. har anlagt nya våtmarker.
          </note>
          <note>
            Men än sker utdikning.
          </note>
          <note>
            I stället för att betraktas som onyttig mark är våra våtmarker
            variationsrika när det gäller öppenhet, fuktighet, näringsförhållanden
            och sammansättning av arter. I våtmarkerna finns många livsmiljöer
            för ett stort antal djur och växter. Våtmarken är växtplats för
            många fuktighetsälskande växter såsom vitmossor och starrarter.
            De är också uppväxtområden och födosöksplatser för många fåglar
            och grodor, medan andra arter söker skydd i våtmarkerna eller
            häckar i våtmarken. Som exempel kan nämnas smålom och trana.
          </note>
          <note>
            På mossarna ser man ofta dråg, lagga och höljeoch strängstrukturer.
            I fattigkärr brukar ängsull, flaskstarr och trådstarr finnas tillsammans
            med vattenklöver, kråkklöver och sileshår. De produktiva men i
            dag outnyttjade maderna härbärgerar sådana starr och örter som
            flaskstarr, pors, topplösa och videbuske. I övergången mellan
            mad och vatten växer vass och sjösäv.
          </note>
          <note>
            Vad är det då som främst hotar den artrikedom som jag ändå bara
            har nämnt några axplock ur? Det största hotet i dag är markavvattning,
            ett ingrepp som främst görs för att öka virkesproduktionen i skogen.
          </note>
          <note>
            Jag vill avsluta med att understryka vikten av att den i betänkandet
            aviserade utredningen genomförs skyndsamt, så att vi får ett utökat
            våtmarksskydd i hela Jönköpings län.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            8 § Samtjänst vid medborgarkontor
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU9
          </note>
          <note>
            Samtjänst vid medborgarkontor (prop. 1996/97:90)
          </note>
          <note type="speaker">
            Anf. 35 JERRY MARTINGER (m):
          </note>
          <note>
            Fru talman! Syftet med den försöksverksamhet med medborgarkontor
            som inleddes den 1 juli 1994
          </note>
          <note>
            var att få ytterligare kunskaper och erfarenheter om hur ett
            organiserat samarbete över kommunala och statliga myndighetsgränser
            kan utformas.
          </note>
          <note>
            Verksamheten, som inneburit en möjlighet för kommuner och statliga
            myndigheter m.fl. att upprätta samarbetsavtal rörande förvaltningsuppgifter
            som inte innebär myndighetsutövning, har bestått i att ge medborgarna
            bättre tillgång till information, service och rådgivning.
          </note>
          <note>
            Det finns i dag ett stort antal medborgarkontor i vårt land.
            I huvudsak förekommer tre olika typer av organisation beträffande
            dessa kontor, dels medborgarkontor med enbart kommunal verksamhet
            och kommunal personal, dels medborgarkontor där såväl kommunala
            myndigheter som andra myndigheter samlokaliserar verksamheter
            och där var och en har sin egen personal, dels också medborgarkontor
            där en kommun på uppdrag av andra myndigheter utför förvaltningsuppgifter
            åt dessa med sin personal.
          </note>
          <note>
            I den proposition som vi nu skall behandla föreslås att den lag
            som ligger till grund för den pågående försöksverksamheten skall
            ersättas med en ny lag om försöksverksamhet med samtjänst vid
            medborgarkontor. Den nya lagen innebär att verksamheten utvidgas
            så, att statliga myndigheter, en allmän försäkringskassa, en kommun
            eller ett landsting ges möjlighet att inom ramen för försöksverksamheten
            träffa samtjänstavtal om att använda varandras personal till att
            utföra enklare förvaltningsuppgifter som innefattar myndighetsutövning
            eller som kräver tillgång till personregister.
          </note>
          <note>
            Från moderat sida anser vi att regeringen i stort sett har gjort
            rätt avvägningar i fråga om vilka uppgifter med inslag av myndighetsutövning
            som kan anses vara lämpade att utföra vid medborgarkontoren. Vi
            har dock några synpunkter.
          </note>
          <note>
            Enligt vår mening finns det skäl som talar mot att beslut om
            anstånd med att ge in självdeklaration skall omfattas av samtjänsten
            vid medborgarkontoren.
          </note>
          <note>
            Riksskatteverket har i ett remissvar påpekat att beslut om anstånd
            ofta har stor betydelse för den efterföljande granskningsverksamheten
            och att många skattskyldiga sätter i system att lämna sin deklaration
            sent för att förkorta tiden för granskning. Verket har också påpekat
            att det är på skattemyndigheterna och inte på medborgarkontoren
            som personkännedom och tillgång till den skattskyldiges deklarationer
            från tidigare år finns, vilket gör att anståndsbedömningen bör
            ligga på skattemyndigheterna och inte på medborgarkontoren.
          </note>
          <note>
            Vi ställer oss alltså inte bakom propositionens förslag i den
            här delen utan har lämnat en reservation som har nr 4.
          </note>
          <note>
            I reservation nr 2 tar vi upp vissa integritets- och kostnadsfrågor.
            Vi anser att det är nödvändigt att skyndsamt åtgärda sådana negativa
            konsekvenser i integritetshänseende som kan uppstå till följd
            av försöksverksamheten. När det gäller kostnadsfrågan anser vi
            att det av statsfinansiella skäl är angeläget att kostnader och
            möjligheten till samordningsvinster i den fortsatta verksamheten
            blir föremål för kontinuerlig uppföljning och att inte den samlade
            utvärderingen av verksamheten avvaktas.
          </note>
          <note>
            Jag yrkar bifall till reservation nr 2.
          </note>
          <note type="speaker">
            Anf. 36 KENNETH KVIST (v):
          </note>
          <note>
            Fru talman! Det som vi i dag skall diskutera under den här punkten
            är någonting som vi åtminstone i stora drag är helt ense om -
            nämligen det positiva med medborgarkontor.
          </note>
          <note>
            För många människor i vårt land är det svårt att veta om, och
            därmed också hävda, sina rättigheter. De går ofta miste om samhällsservice
            därför att det är oklart för dem vart de skall vända sig. Vi håller
            oss med en ganska komplex samhällsapparat. Människor vet inte
            alltid vart de skall vända sig, och kan inte alltid orientera
            sig. De hamnar ofta fel i apparaten, och får svårt att komma rätt.
          </note>
          <note>
            I medborgarkontoren länkar flera myndigheter ihop sig - för det
            mesta har det varit fråga om kommunala verksamheter - och ger
            människor en service eller orienterar dem om vart de skall vända
            sig vidare om de behöver hjälp med mer komplicerade ärenden.
          </note>
          <note>
            Medborgarkontoren har gett människor mycket gott stöd och mycket
            bra hjälp. Verksamheten har pågått under ganska många år nu i
            en del kommuner, men att integrera statliga myndigheter i medborgarkontorens
            aktiviteter ligger alltjämt på försöksstadiet.
          </note>
          <note>
            Man skall naturligtvis inte bara vara glad över att en proposition
            föreligger som något vidgar försöken med medborgarkontor och samtjänst
            vid medborgarkontor. Man måste också se kritiskt på vad det är
            som föreslås. Det som vi diskuterar innebär nämligen i princip
            att möjligheten till försöksverksamhet vidgas.
          </note>
          <note>
            Man utgår inte från en genomtänkt strategi för vilka myndigheter
            som skall pröva det här i form av medborgarkontor, och det blir
            alltså inga fullskaliga experiment eller prov på hur det skulle
            kunna verka. Det blir ungefär så att de myndigheter som önskar
            detta på vissa ställen får vara med i försöksverksamheten.
          </note>
          <note>
            I propositionen utgår regeringen i ganska hög grad från vad detta
            skall ge för effektivitetsvinster och besparingar. Vi i Vänsterpartiet
            tycker att hela diskussionen tvärtom måste utgå ifrån medborgarnas
            intressen och behov, och deras möjligheter att bättre hävda sina
            rättigheter. En sådan hjälp till medborgarna ligger å andra sidan
            redan nu i medborgarkontoren som de nu fungerar. Men det är ändå
            en viktig nyansskillnad att poängtera.
          </note>
          <note>
            Man saknar alltså en genomtänkt strategi. Det finns metoder för
            att åstadkomma en sådan. I Danmark har man kommit längre än vad
            vi har gjort här i
          </note>
          <note>
            Sverige på området. Där har man gjort en modell där man delar
            upp den offentliga sektorns verksamhet, framför allt gentemot
            allmänheten, i olika metoder efter den funktion som verksamheten
            har. Man brukar kalla det för en funktionsfördelningsanalys.
          </note>
          <note>
            Kommunförbundet har haft en samverkansgrupp kring medborgarkontoren
            bestående av människor som har varit aktiva i olika kommuner.
            De har analyserat detta, och funnit att ett sådant system borde
            prövas på ett medvetet och fullskaligt sätt också i vårt land.
            Vänsterpartiet delar den uppfattningen, och har gett uttryck för
            den i en motion, vilket också det kristdemokratiska partiet har
            gjort. Genom att låta några kommuner på det här viset i full skala
            få pröva funktionsfördelningsanalysen menar vi att man skulle
            få en erfarenhet av medborgarkontor så som de på bästa sätt skulle
            kunna fungera. Därför har vi i Vänsterpartiet också reserverat
            oss till förmån för den tanken.
          </note>
          <note>
            Vi tycker också att det vore en fördel om flera kommuner kunde
            få samverka. I lagen heter det att en kommun eller ett landsting
            tillsammans med statliga myndigheter kan samverka kring ett medborgarkontor.
            Men inte minst i storstadsområden vore det av stor betydelse om
            medborgarkontoren kunde ha en verksamhet över kommungränserna.
            Ofta bor människor i en kommun, arbetar i en annan och kanske
            utövar sina fritidsintressen i en tredje. De förflyttar sig ständigt
            över kommungränserna. Det skulle därför på alla sätt vara bra
            om man kunde ha medborgarkontor som kunde ge svar, hänvisningar
            osv. oavsett vilken av de här näraliggande kommunerna man bor
            i.
          </note>
          <note>
            Det vore alltså ett uppenbart medborgarintresse om flera kommuner
            kunde slå sig ihop, och om man också finge fullskaliga försöksverksamheter
            med samverkan mellan olika kommuner. I en reservation har vi i
          </note>
          <note>
            Vänsterpartiet också yrkat bifall till detta.
          </note>
          <note>
            Jag yrkar bifall till de här båda reservationerna.
          </note>
          <note type="speaker">
            Anf. 37 NIKOS PAPADOPOULOS (s):
          </note>
          <note>
            Fru talman! Den 1 juli 1994 startades försöksverksamheten för
            medborgarkontor, och redan då visade ett femtiotal kommuner sitt
            intresse för att medverka i ett nätverk som startades av Civildepartementet.
          </note>
          <note>
            Av dessa kommuner har ett tiotal öppnat egna medborgarkontor.
            Syftet med dessa kontor är att olika förvaltningsmyndigheter skall
            samverka och höja servicenivån gentemot medborgarna i kommunen.
          </note>
          <note>
            I dag har vi ett tiotal medborgarkontor som är etablerade i både
            stora och små kommuner. Samarbetet och samverkan mellan medborgarkontoren
            och myndigheterna sker på frivillig basis.
          </note>
          <note>
            Medborgarkontorens verksamhet handlar om service och rådgivning.
            Kommunerna kan ingå avtal med statliga myndigheter, försäkringskassor
            och landsting om att utföra förvaltningsuppgifter som inte innebär
            myndighetsutövning. Man kan säga att medborgarkontoren är en reviravvecklad
            organisation med generalistkompetens.
          </note>
          <note>
            Uppläggningen och innehållet kan se olika ut, men de har alla
            en gemensam önskan att förbättra samhällsservicen till medborgarna
            samt att effektivisera samhällsresurserna. Det svenska begreppet
            för denna verksamhet är medborgarkontor.
          </note>
          <note>
            Kenneth Kvist talade litet om Danmark. Där säger man kvikskrank,
            vilket fritt översatt betyder snabbdisk. Det är med andra ord
            den disk hos exempelvis en myndighet där man snabbt klarar av
            ett ärende eller får ett besked. I England och USA talar man om
            one-stop-shop, ett ställe där man behandlar allt på en gång. I
            Sverige har vissa kommuner själva valt ett annat namn än Medborgarkontoret.
            I t.ex. Botkyrka talar man om servicestugor. I Surahammar heter
            det
          </note>
          <note>
            Fokus. I Rinkeby och Skarpnäck heter det Medborgarkontoret.
          </note>
          <note>
            Många medborgare har under åren som gått uppmärksammat vilken
            viktig funktion medborgarkontoret fyller i deras vardagsliv. Myndigheterna
            finns alltid nära individen. Enklare ärenden ur förvaltningarnas
            synvinkel är viktiga ärenden för den enskilda individen. Varje
            kommun anpassar sina medborgarkontor i enlighet med kommunens
            lokala förutsättningar.
          </note>
          <note>
            Fru talman! I regeringens nya proposition finns ett förslag om
            att både utvidga ansvaret för medborgarkontoret, och förse dem
            med fler arbetsuppgifter av myndighetskaraktär, och se till att
            de får tillgång till personregister i vissa fall. De nya arbetsförutsättningarna
            kommer att medföra att medborgarkontoret bl.a.
          </note>
          <note>
            skall fungera som en integrerad länk mellan olika myndigheter.
            En tjänsteman på medborgarkontoret kan t.ex. via dataregister
            informera en medborgare om hur många dagar personen i fråga har
            kvar av sin föräldrapenning. Man skall även kunna ge anstånd med
            deklaration för enkla fall.
          </note>
          <note>
            Jerry Martinger säger att det är svårt att utse vilka fall man
            skall åta sig, men med det här menar man att man även skall kunna
            ge anstånd till enkla fall. När det gäller bolag eller fysiska
            personer som driver näringsverksamhet, skall det hänvisas till
            berörda skattemyndigheter. Det är enligt min mening positivt att
            en och samma person kan genomföra både statliga och kommunala
            tjänster på samma gång. Servicegraden ökar, och medborgarna får
            inte den där byråkratiska känslan.
          </note>
          <note>
            Regeringens förslag har många positiva sidor, men det finns enligt
            regeringen fortfarande vissa rättsliga problem för myndighetsutövning
            som måste lösas.
          </note>
          <note>
            Det nya förslaget kommer att få en prövotid fram till år 2002.
            Även om informationstekniken kommer att utvecklas, och medborgarna
            kommer att kunna få information själva via datauppkoppling, är
            det viktigt att medborgarkontoren finns kvar för vissa folkgrupper.
            Det gäller äldre, invandrare och andra som kanske inte har möjligheter
            eller kunskap att utnyttja de nya tekniska redskapen.
          </note>
          <note>
            I propositionen påpekas att regeringen kommer att behålla det
            övergripande ansvaret för verksamheten.
          </note>
          <note>
            Det är viktigt att medborgarkontoren är medvetna om regeringens
            totalansvar för verksamheten under den här tiden. Det ger en viss
            trygghetskänsla och samtidigt en visshet när det gäller att respektera
            befogenhetskraven. Vi hoppas att det växer fram nya former av
            samarbete som kan bli nya tillämpningsområden inom medborgarkontoren.
            Det kan t.ex. framgent komma att utvecklas ett samarbete mellan
            medborgarkontoren och polisen. Genom att medborgarkontoren expanderar
            med flera tänkbara samarbetsformer, stärks demokratin, och samhällets
            resurser effektiviseras.
          </note>
          <note>
            Med det, fru talman, vill jag avsluta mitt anförande och yrka
            bifall till hemställan i utskottets betänkande.
          </note>
          <note type="speaker">
            Anf. 38 KENNETH KVIST (v) replik:
          </note>
          <note>
            Fru talman! Nikos Papadopoulos framhäver många av de positiva
            sakerna med medborgarkontoren och propositionen. Det finns naturligtvis
            mycket positivt i det här. Men frågan är varför man inte tar tillfället,
            när man nu lägger fram en proposition i det här ärendet, att inte
            bara så att säga låta myndigheter gå in om de har lust eller om
            de anser att det passar sig. I stället skulle man direkt kunna
            uppdra åt myndigheter att gå in i systemet, så att vi i några
            kommuner får fullskaliga experiment eller prov på medborgarkontor.
          </note>
          <note>
            Varför kan man inte bifalla förslaget om att man skall kunna
            ha ett samarbete över kommun- eller länsgränser kring sådan här
            verksamhet? I andra sammanhang, bl.a. senare på dagordningen i
            dag, skall vi diskutera kommunal samverkan i olika former. Det
            borde också vara helt möjligt på det här området. Jag kan egentligen
            inte förstå varför man, när man åtminstone närmar sig ett positivt
            ställningstagande i den här frågan, inte kan ta steget fullt ut.
          </note>
          <note type="speaker">
            Anf. 39 NIKOS PAPADOPOULOS (s) replik:
          </note>
          <note>
            Fru talman! Kenneth Kvist undrar varför man inte tar in fler
            myndigheter. Vi skall inte glömma att det här är en prövotid fram
            till 2002. Under den tiden prövar man om de förslag som propositionen
            kommer med är positiva. Man kommer att utvärdera och se om det
            kan expandera. Självklart tror jag att man kommer att åta sig
            det som Kenneth Kvist säger.
          </note>
          <note>
            Den andra frågan gäller varför man inte har ett samarbete kommun
            och kommun emellan. Jag tror att det är så att man har haft fram
            ganska många samarbeten mellan myndigheter, bl.a. försäkringskassor,
            och jag förstår att det som Kenneth Kvist föreslår kan vara logiskt.
            Det kan vara fråga om en medborgare som bor i periferin i sin
            kommun. Då skulle man kunna samarbeta med nästa kommun. Men eftersom
            man har fattat det här beslutet om en prövotid, tror jag personligen
            att det är bra om man kan klara samarbetet och se till att det
            utvecklar sig positivt. Det här förslaget kan man säkert tänka
            på i framtiden, men i början tror jag att det räcker med ett positivt
            samarbete mellan kommuner, myndigheter, försäkringskassor osv.
          </note>
          <note type="speaker">
            Anf. 40 KENNETH KVIST (v) replik:
          </note>
          <note>
            Fru talman! Jag vet mycket väl att det är under en prövotid som
            man har det här, men för att kunna få en ordentlig och fullvärdig
            utvärdering av en verksamhet, är det ju bra om man också under
            prövotiden prövar den i full skala och på ett mer målinriktat
            och genomtänkt sätt. Det är det som jag menar är bristen i en
            i övrigt positiv proposition.
          </note>
          <note type="speaker">
            Anf. 41 NIKOS PAPADOPOULOS (s) replik:
          </note>
          <note>
            Fru talman! Visst kan det här utvidgas. Redan
          </note>
          <note>
            1994 var det ett femtiotal kommuner. I dag kommer det säkert
            att bli flera. Jag tror att vi kommer att få ett verkligt logiskt
            antal kommuner som kommer att pröva det här. Sedan får vi se vad
            resultatet blir.
          </note>
          <note type="speaker">
            Anf. 42 FRANK LASSEN (s):
          </note>
          <note>
            Fru talman! Det som behöver sägas har sagts av
          </note>
          <note>
            Nikos Papadopoulos. För tids och klarhets vinnande avstår jag
            från mitt anförande.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            9 § Kommunal samverkan
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU20
          </note>
          <note>
            Kommunal samverkan (prop. 1996/97:105)
          </note>
          <note type="speaker">
            Anf. 43 BIRGIT FRIGGEBO (fp):
          </note>
          <note>
            Fru talman! Det finns ett stort behov av förnyelsearbete i kommuner
            och landsting. Det kan vi säkert vara överens om. Det finns också
            ett stort utrymme redan i dag för förändringsarbete och förnyelse
            inom ramen för det regelverk som finns. Men vi bör naturligtvis
            vara öppna även för förändringar i kommunernas och landstingens
            legala regelverk för att stötta en dynamisk, effektiv och demokratisk
            utveckling.
          </note>
          <note>
            När det gäller lagstiftningen om lokala och regionala organs
            kompetens och konstitutionella uppbyggnad är jag av den uppfattningen
            att det är viktigt att vi är medvetna om de långsiktiga effekterna
            av olika förändringar. Det har varit ett omfattande utredande
            under de senaste åren, och det pågår försöksverksamhet på olika
            områden och i olika delar av landet när det gäller dessa frågor.
            En del permanenta förändringar har också genomförts.
          </note>
          <note>
            I dag behandlar vi vissa förändringar när det gäller kommunernas
            möjligheter att samverka med varandra.
          </note>
          <note>
            Jag vill börja med att säga att jag tycker att propositionen
            inte är särskilt väl förberedd. På en rad punkter har utskottet
            tvingats precisera och ändra i regeringens förslag. Men vad som
            är mer allvarligt är att regeringen över huvud taget inte har
            analyserat sådana viktiga frågor som förslagens effekter vad gäller
            självstyrelse och demokrati ute i kommunerna. Flera remissinstanser
            har belyst frågor om demokratisk legitimitet, om medborgarnas
            möjlighet till insyn och varningar om minskad överblick över olika
            organs verksamhetsansvar ute i kommunerna.
          </note>
          <note>
            Men i propositionen behandlar regeringen bara frågor om effektivitet
            för de kommunala beslutsfattarna och olika organisatoriska och
            rättsliga frågor. Det borde vara en självklarhet att förslag som
            berör kommunernas konstitutionella uppbyggnad analyseras ur ett
            medborgarperspektiv. Men det lyser totalt med sin frånvaro. Och
            så får det faktiskt inte vara när regeringen kommer med förslag
            av den här karaktären, och så får det inte gå till i framtiden.
            Regeringen behöver ta ett samlat grepp om frågorna om den kommunala
            demokratin och medborgarnas möjligheter att engagera sig i viktiga
            kommunala frågor.
          </note>
          <note>
            Jag tror att en del av det bristande förtroende som det politiska
            systemet i dag möter har sin grund i att medborgarna t.o.m. känner
            sig vilsna i sitt närområde, dvs. ute i sina kommuner.
          </note>
          <note>
            Som jag tidigare har sagt har utskottet tvingats ändra, precisera
            och komplettera framför allt regeringens förslag till lagtext.
            Jag skall inte här gå in på dessa detaljer, utan jag hänvisar
            till betänkandet.
          </note>
          <note>
            I kommunallagen regleras vad kommunfullmäktige i en kommun skall
            besluta om. Det är frågor som inte får delegeras ned till kommunstyrelsen
            eller till nämnder av olika slag. Dessa regleringar gäller också
            landstingen. Det handlar om viktiga frågor som gäller övergripande
            mål för verksamheten och som är av stor vikt för verksamheten.
            Det är förbehållet kommunfullmäktige och landstingsfullmäktige
            att fatta beslut i sådana frågor.
          </note>
          <note>
            I dag behandlar vi frågan om kommunalförbund.
          </note>
          <note>
            Där föreslår utskottet att det i ett kommunalförbund skall finnas
            möjlighet för förbundsstyrelsen att fatta beslut i dessa övergripande
            frågor. Det betyder alltså att frågor som i kommunerna inte får
            delegeras ned får i kommunalförbund delegeras ned till en förbundsstyrelse,
            som skall kunna vara ställföreträdare för förbundsfullmäktige,
            som det heter.
          </note>
          <note>
            Jag tycker att det är litet underligt att man i ett kommunalförbund,
            som diskuterats väldigt mycket när det gäller frågan om insyn
            och demokrati, alltså ett indirekt valt organ, skall göra dessa
            övergripande beslut ännu mer otydliga och gömma undan dem för
            medborgarnas insyn genom att delegera ned dessa frågor till en
            styrelse som dessutom inte har öppna sammanträden.
          </note>
          <note>
            Regeringen säger i sin proposition på s.71 följande om den här
            frågan:
          </note>
          <note>
            "En nyhet är att medlemmarna i förbundsordningen får föreskriva
            att förbundsstyrelsen skall vara ställföreträdare för den beslutande
            församlingen och att den får fatta beslut som i kommuner och landsting
            annars ankommer på fullmäktige."
          </note>
          <note>
            Det sägs inte ett enda ord mer i den löpande texten, och det
            finns inte ens en lagregel som reglerar denna verksamhet. Det
            finns inte ett enda motiv till varför man gör på detta sätt och
            än mindre någon analys över huvud taget när det gäller möjligheterna
            till insyn och vad det betyder att överlåta övergripande målsättningsbeslut
            till en sluten styrelse.
          </note>
          <note>
            Utskottet säger att den här nyheten åtminstone bör framgå i en
            lagregel och har ett förslag till en sådan.
          </note>
          <note>
            Vad säger då utskottet när det gäller motiveringen till detta
            förslag? Utskottet säger: "Enligt utskottet bör denna möjlighet
            finnas. Det kan bli fråga om stora områden som kommunalförbundet
            skall ansvara för.
          </note>
          <note>
            Att kalla in fullmäktige varje gång som beslut skall fattas kan
            te sig opraktiskt."
          </note>
          <note>
            Detta är hela motiveringen. Jag skulle vilja säga följande. Om
            det är ett kommunalförbund som omfattar stora, viktiga och omfattande
            frågor finns det väl desto större skäl för förbundsfullmäktige,
            som åtminstone indirekt är vald av förbundsmedlemmarna, att fatta
            besluten. Det kan inte vara något skäl till att man skall delegera
            ned det till en liten styrelse.
          </note>
          <note>
            Utskottet säger att det kan te sig opraktiskt att kalla in fullmäktige
            varje gång som beslut skall fattas.
          </note>
          <note>
            Men det handlar inte om detta. Alla beslut som fattas inom kommunalförbund
            är ju inte av övergripande målsättningskaraktär. Det finns en
            mängd löpande beslut som förbundsstyrelsen naturligtvis kan fatta
            beslut om och då förbundsfullmäktige inte behöver kallas in.
          </note>
          <note>
            På en del håll är det kanske t.o.m. på det sättet att det är
            tveksamt om alla kommuner kommer att vara representerade i förbundsstyrelserna.
            Det betyder alltså att de deltagande kommunernas representanter
            inte ens får vara med och fatta beslut om de övergripande målen
            och riktlinjerna för verksamheten.
          </note>
          <note>
            Fru talman! Detta kan tyckas vara en liten detaljfråga. Men jag
            måste säga att jag tycker att det är en fråga av mycket stor principiell
            vikt om det är på detta sätt som det skall gå till i framtiden
            när det gäller förnyelsearbetet och de kommunala demokratiska
            frågorna. Jag måste säga att jag är mycket förvånad över att Centerpartiet,
            som är ett decentralistiskt parti och som vill ge medborgarna
            större inflytande, har gått med på detta i utskottet. Det förvånar
            mig storligen. Min fråga till Centerpartiet är naturligtvis: Är
            det på detta sätt som förnyelsearbete skall gå till i framtiden,
            att medborgarna skall få mindre insyn och att det skall vara mer
            av indirekt demokrati och slutna rum när det gäller den kommunala
            verksamheten?
          </note>
          <note>
            Fru talman! Jag yrkar bifall till reservation 5.
          </note>
          <note type="speaker">
            Anf. 44 JERRY MARTINGER (m):
          </note>
          <note>
            Fru talman! Förändringarna inom den kommunala sektorn har varit
            stora under det senaste århundradet.
          </note>
          <note>
            Omfattningen av kommunernas verksamhet har ökat kraftigt. Det
            föreligger stora skillnader mellan dagens kommun och den som fanns
            exempelvis i slutet av förra århundradet.
          </note>
          <note>
            De viktigaste kommunala förtroendeuppdragen har alltmer fått
            karaktären av heltidssysslor. Samtidigt har en stor kår av kommunala
            tjänstemän vuxit fram.
          </note>
          <note>
            Staten har i allt större utsträckning lagt nya förvaltningsuppgifter
            på kommunerna och i många sammanhang ingripit understödjande och
            reglerande i den kommunala verksamheten.
          </note>
          <note>
            Den av staten specialreglerade kommunalförvaltningen, som år
            1862 inte omfattade mycket mer än folkskoleväsendet och fattigvården,
            har vuxit i sådan omfattning att den numera intar en dominerande
            ställning.
          </note>
          <note>
            Allt detta har inneburit en vidgning av kommunernas verksamhetsområde.
            Den ursprungliga tanken bakom den lokala självstyrelsen, att de
            boende inom ett visst geografiskt område själva skall ha rätt
            att förvalta vissa gemensamma angelägenheter av intresse för alla
            boende i området, måste emellertid alltjämt anses vara det som
            ger kommunerna anledning att över huvud taget finnas.
          </note>
          <note>
            I 2 kap. 1 § kommunallagen är det mycket tydligt angivet att
            det som en kommun eller ett landsting engagerar sig i måste vara
            av allmänt intresse för kommuninvånarna och ha anknytning till
            kommunens eller landstingets geografiska område eller till dess
            medlemmar. Enligt 2 kap. 7 § kommunallagen är det visserligen
            tillåtet för kommuner och landsting att driva näringsverksamhet,
            men det får i så fall ske i en mycket begränsad omfattning och
            utan vinstsyfte. 1
          </note>
          <note>
            kap. 7 § regeringsformen slår fast att beslutanderätten i kommunerna
            utövas av valda församlingar. Av det stadgandet kan man dra slutsatsen
            att grundlagsstiftaren helt allmänt anser att direktvalda politiska
            organ är att föredra framför indirekt valda organ. När det gäller
            frågor av mer grundläggande natur eller av mera generell räckvidd
            torde det knappast vara grundlagsenligt att fatta beslut någon
            annanstans än i kommunens direktvalda församling, dvs. i fullmäktige.
            Kommunikationen med medborgarna och möjligheten att utkräva ansvar
            underlättas också genom direktvalda församlingar.
          </note>
          <note>
            Riksdagen har under senare år vid flera tillfällen fattat beslut
            om olika former för kommunal samverkan. Vi har fått en försöksverksamhet
            med medborgarkontor. Kommunala aktiebolag har givits rätt att
            under vissa förutsättningar bedriva försök med uppdragsverksamhet
            i andra kommuner eller landsting inom området kollektivtrafik.
            Kommuner och landsting har erhållit möjlighet att anlita en annan
            kommun för att ombesörja vissa uppgifter och vidare att lämna
            uppdrag till anställd i annan kommun att besluta på kommunens
            vägnar. Det har också blivit möjligt att starta försöksverksamhet
            med gemensam nämnd för flera landsting när det gäller sjukhussamverkan.
          </note>
          <note>
            Fru talman! I många avseenden är det positivt att det ges utrymme
            för samverkan mellan kommuner och landsting. Kommuner och landsting
            måste ha tillgång till enkla och smidiga former för samarbete.
          </note>
          <note>
            Detta kan innebära effektivitetsvinster som kommer medborgarna
            till godo. En kommunal samverkan får emellertid inte leda till
            att grundläggande principen om exempelvis kommunal självstyrelse
            och kommunal demokrati åsidosätts. En sådan samverkan får inte
            heller leda till att den kommunala lokaliseringsprincipen eller
            principer om att kommuner och landsting inte får driva näringsverksamhet
            i vinstsyfte helt sätts ur spel.
          </note>
          <note>
            Den proposition som vi nu behandlar med förslag om ökade möjligheter
            till kommunal samverkan är en produkt som skapar stor osäkerhet
            när det gäller just dessa principer. Propositionens olika förslag
            är på flera punkter tämligen detaljerade, men de överväganden
            som har lett fram till förslagen är genomgående mycket knapphändigt
            redovisade. I flera fall är det därför faktiskt svårt att förstå
            deras närmare innebörd.
          </note>
          <note>
            I propositionen förs, som Birgit Friggebo var inne på, en mängd
            olika resonemang om effektivitet, men man går inte närmare in
            på vilka följdeffekter som uppstår för medborgarna om de olika
            förslagen genomförs. Demokratiaspekten, med avseende på det som
            föreslås, är mycket knapphändigt, ja praktiskt taget inte alls,
            berörd. Åtskilliga frågor hänger helt enkelt i luften.
          </note>
          <note>
            I flera remissyttranden över Kommunala förnyelsekommitténs förslag,
            Kommunalförbund och gemensam nämnd - två former för kommunal samverkan,
            som i stor utsträckning ligger till grund för propositionen, har
            det framförts allvarliga invändningar.
          </note>
          <note>
            Statskontoret pekar på det förhållandet att en verksamhet som
            bedrivs gemensamt mellan kommuner visserligen kan ge ökad effektivitet,
            men att den också innebär att medborgarna via sina politiskt förtroendevalda
            inte längre kan göra anspråk på att ha full bestämmanderätt över
            verksamheten. Vidare understryks att ett indirekt valt organ inte
            har samma demokratiska legitimitet som ett direkt valt organ,
            och att möjligheterna till insyn i verksamheten i praktiken är
            något mer begränsade när det gäller det indirekt valda organet.
          </note>
          <note>
            Juridiska fakultetsnämnden vid Uppsala universitet pekar på det
            förhållandet att den enskilde kommunmedlemmen får allt svårare
            att orientera sig i en redan invecklad kommunal tillvaro och varnar
            för att kommunmedlemmen med det föreliggande förslaget kan komma
            att förlora känslan av tillhörighet till en kommun och därmed
            grunden för ett önskvärt politiskt engagemang.
          </note>
          <note>
            När det gäller reglerna om kommunalförbund har regeringen i propositionen
            föreslagit att medlemmarna i förbundsordningen skall kunna föreskriva
            att förbundets styrelse skall vara ställföreträdare för den beslutande
            församlingen, och att styrelsen skall få fatta beslut som i kommuner
            och landsting annars enbart ankommer på fullmäktige.
          </note>
          <note>
            Genom detta förslag skjuter man sönder själva den kommunala grundidén,
            nämligen att alla kommuninvånare skall ha möjlighet att på nära
            håll följa och delta i det kommunala och demokratiska beslutsfattandet.
            Den enskilde kommuninvånaren blir med propositionsförslaget väldigt
            liten. Vi får en rejäl maktförskjutning från de enskilda kommuninvånarna
            till stora och mäktiga kommunalförbund.
          </note>
          <note>
            Inte ens när det gäller kommunerna och landstingen har man alltså
            velat acceptera en sådan delegationsmöjlighet. I 3 kap. 10 § kommunallagen
            finns visserligen en rätt för fullmäktige i en kommun att uppdra
            åt en nämnd att i fullmäktiges ställe besluta i ett visst ärende
            eller en viss grupp av ärenden. Men ärenden av principiell beskaffenhet
            eller i övrigt av större vikt för kommunen eller landstinget och
            som anges i 3 kap. 9 § kommunallagen, exempelvis angående budget,
            skatt och andra viktiga ekonomiska frågor, eller som enligt någon
            annan paragraf i kommunallagen eller annan författning skall avgöras
            av fullmäktige får inte delegeras till nämnderna.
          </note>
          <note>
            Det är svårt att förstå, fru talman, varför styrelsen i ett kommunalförbund
            skall kunna vara ställföreträdare när motsvarande möjlighet inte
            finns i kommuner och landsting. Regeringen har inte redovisat
            vilka överväganden som lett fram till detta förslag. Jag kan därför
            inte göra annat än att dra slutsatsen att man helt enkelt inte
            tänkt igenom saken ordentligt.
          </note>
          <note>
            Det finns rent av skäl att ifrågasätta huruvida förslaget på
            denna punkt är konstitutionellt korrekt med tanke på bestämmelsen
            i 1 kap. 7 § regeringsformen, som innebär att beslut i frågor
            av mer grundläggande natur eller med generell räckvidd skall fattas
            i en kommuns direktvalda församling. Denna bestämmelse, alltså
            1 kap. 7 § regeringsformen, anses visserligen inte hindra att
            kommunala angelägenheter anförtros åt kommunalförbund. Men när
            nu styrelsen i kommunalförbundet skall vara ställföreträdare för
            den beslutande församlingen stängs ytterligare en dörr för den
            enskilde kommuninvånaren i medlemskommunen.
          </note>
          <note>
            Frågan är också vad som över huvud taget kommer att finnas kvar
            av den kommunala lokaliseringsprincipen, om propositionsförslaget
            går igenom. Hur stor är anknytningen till en kommuns eller ett
            landstings geografiska område när kommunen eller landstinget samverkar
            med andra kommuner i ett kommunalförbund eller en gemensam nämnd
            som i sin tur endast har verksamhet på någon helt annan plats
            än i den förstnämnda kommunen? Sådana situationer är ju fullt
            möjliga enligt propositionen, vars förslag är mycket generellt
            hållna och ger mycket vida ramar för kommuner och landsting att
            samarbeta.
          </note>
          <note>
            Risken är också stor att urholkningen av principen om att kommuner
            och landsting inte får bedriva näringsverksamhet i vinstsyfte
            kommer att fortsätta om propositionsförslaget genomförs. Under
            de senaste åren har vi ju fått alltfler kommunala aktörer på arenan,
            och detta har medfört stora konkurrensproblem.
          </note>
          <note>
            Man skulle visserligen kunna säga att förslaget om t.ex. gemensamma
            nämnder gör de kommunala bolagen överflödiga eller mindre motiverade
            och att det är bra, om kommunal samverkan i offentligrättslig
            form prioriteras framför privaträttsliga former som t.ex.
          </note>
          <note>
            aktiebolag, handels- och kommanditbolag eller stiftelser. Men
            det här förslaget får inte heller innebära att den kommunala näringsverksamheten
            bara förs över till de nya gemensamma nämnderna och därigenom
            på något sätt uppfattas som mer legitim.
          </note>
          <note>
            Kommunal näringsverksamhet är alltid fel när den bedrivs i vinstsyfte
            eller på områden som inte kan anses ligga inom kommuners och landstings
            formella kompetens och naturliga verksamhetsområde. När kommuner
            och landsting bedriver näringsverksamhet på konkurrensmarknader
            leder detta alltid till en snedvridning av konkurrensen gentemot
            privata företag. All kommunal verksamhet garanteras ju ytterst
            av skattemedel, varför kommunal näringsverksamhet innebär ett
            lågt eller i många fall inget ekonomiskt risktagande jämfört med
            t.ex. privata företag. Detta snedvrider konkurrensen till de privata
            företagens nackdel. Vid exempelvis en anbudstävlan kan kommuner
            och landsting ofta beräkna anbudspriser med lägre riskmarginaler
            än konkurrerande privata företag.
          </note>
          <note>
            Inte minst i dag, när arbetslösheten är hög, behövs det mycket
            nytt företagande i Sverige. Om kommuner och landsting fortsätter
            eller rent av ökar sin näringsverksamhet, finns det ingen möjlighet
            för lokala småföretag att växa fram, på grund av den snedvridning
            av konkurrensen som den kommunala verksamheten skapar.
          </note>
          <note>
            Konkurrensverket har i sitt remissvar beträffande
          </note>
          <note>
            Kommunala förnyelsekommitténs tidigare nämnda betänkande varnat
            för de konkurrensproblem som uppstått genom det ökade kommunala
            engagemanget på näringsområdet och t.o.m. avstyrkt hela kommitténs
            förslag.
          </note>
          <note>
            Från moderat sida anser vi att de i propositionen framlagda lagförslagen
            bör ändras så att kommunal samverkan i kommunalförbund eller gemensam
            nämnd skall få gälla tjänsteproduktion i egen regi endast om den
            föregåtts av konkurrensupphandling.
          </note>
          <note>
            Samverkan i kommunalförbund eller gemensam nämnd skall enligt
            vår mening i första hand få förekomma just beträffande upphandling
            samt i tillämpbara fall av myndighetsutövning. Vi accepterar alltså
            regler om utökad kommunal samverkan, men bara under förutsättning
            att sådana begränsningar vidtas som leder till att den nya samverkansformen
            i stället kan stimulera konkurrensutsättning.
          </note>
          <note>
            Jag ställer mig bakom reservationerna 1, 3 och 5
          </note>
          <note>
            men yrkar här bara bifall till reservation nr 1.
          </note>
          <note type="speaker">
            Anf. 45 KENNETH KVIST (v):
          </note>
          <note>
            Fru talman! Vi från Vänsterpartiet tycker att det är positivt
            att kommuner skall kunna samverka och att det skapas nya och bättre
            möjligheter till ökad kommunal samverkan. Vi delar vidare - inte
            helt förvånande - inte den moderata uppfattningen om kommunal
            näringsverksamhet. En sådan verksamhet kan vara av utomordentligt
            värde för medborgarna. Det finns många exempel på att kommunal
            näringsverksamhet har korrigerat oligopolbildningar o.d. på det
            privata området.
          </note>
          <note>
            Det är möjligt att propositionen inte i varje avseende är helt
            perfekt. Jag kan delvis ansluta mig till uppfattningen att den
            mera utförligt borde ha diskuterat t.ex. spänningsfältet mellan
            kommunförbund, gemensamma nämnder och den kommunala självstyrelsen
            och demokratiproblemen. Å andra sidan har utskottsmajoriteten
            i sin skrivning uppmärksammat detta och poängterar att regeringen
            bör följa utvecklingen av kommunal samverkan med avseende på frågor
            om demokrati och service och dess förenlighet med kommunala kompetensregler.
          </note>
          <note>
            Jag utgår från att regeringen kommer att hörsamma denna anmodan
            från utskottet och ser därför inte anledning att inta annat än
            en positiv position. Ett undantag är en punkt som både Birgit
            Friggebo och
          </note>
          <note>
            Jerry Martinger har varit inne på, nämligen delegering av vissa
            uppgifter till styrelserna för kommunförbunden. Vi menar att detta
            är en punkt som är illa genomtänkt och som verkligen är demokratiskt
            betänklig.
          </note>
          <note>
            Det blir, som Birgit Friggebo egentligen redan påpekat, inte
            bättre av det som sägs i utskottsmajoritetens skrivning på denna
            punkt, där jag inte ingår i majoriteten. Det framhålls att det
            kan handla om stora frågor och att det därför är mycket att vinna
            i effektivitet på att man inte behöver kalla fullmäktige för ett
            kommunförbund till möte, eftersom det skulle vara opraktiskt.
          </note>
          <note>
            Om det hade varit opraktiskt att kalla fullmäktige när det gäller
            små frågor av administrativ karaktär eller något liknande, skulle
            det väl inte vara så svårt att godta det här, men med de skrivningar
            som här finns ter sig detta utomordentligt betänkligt ur demokratisk
            synpunkt. Jag kan därför, fru talman, här instämma i yrkandet
            om bifall till reservation nr 5. I
          </note>
          <note>
            övrigt yrkar jag bifall till utskottets hemställan.
          </note>
          <note type="speaker">
            Anf. 46 PETER ERIKSSON (mp):
          </note>
          <note>
            Fru talman! Betänkandet vi skall ta ställning till utgår från
            propositionen om kommunal samverkan.
          </note>
          <note>
            Betänkandet är ett av de allra minst debatterade innan det har
            kommit hit till riksdagens plenum av de betänkanden vi debatterar
            i år. Men det är ett av dem jag tror kan få störst betydelse.
          </note>
          <note>
            Flera av oss, däribland jag, insåg sent omsider detta faktum.
            Den proposition regeringen har lagt fram är långtgående. Det verkar
            som att inte ens regeringen har reflekterat kring flera av de
            viktigaste frågorna.
          </note>
          <note>
            Kommuner behöver samverka inom en rad olika områden. De gör också
            det i dag. Det skapar större effektivitet och att bl.a. små kommuner
            kan klara av sina uppgifter på ett bättre sätt. Ett exempel är
            gymnasieskolan. Kraven på någon form av samarbete är mycket stora.
            Möjligheterna till samarbete är i dag stora.
          </note>
          <note>
            Regeringen vill underlätta samarbetet genom att förenkla reglerna
            för kommunalförbund och skapa en ny möjlighet för gemensamma nämnder.
            Det kanske är rätt väg att gå. Men vi vet inte det ännu. Gemensamma
            nämnder underlättar onekligen samarbetet.
          </note>
          <note>
            Men det finns en allvarlig baksida. Baksidan handlar om demokratiaspekterna.
            Tyvärr tycks inte regeringen ha insett detta. Därför har man valt
            att lämna en proposition till riksdagen som är dålig och aningslös,
            för att inte säga farlig. Den haltar i avgörande frågor.
          </note>
          <note>
            Utgångspunkten måste vara att med hjälp av de nya reglerna, som
            kraftigt förenklar bildande av kommunalförbund och underlättar
            interkommunalt samarbete med de nya nämnderna, skall verksamheten
            växa kraftigt i omfattning i framtiden. Många fler frågor kommer
            att i betydligt större omfattning än vad som sker i dag att styras
            och behandlas i de nya gemensamma nämnderna och i kommunalförbund.
            De kommunalförbund som finns redan i dag är ganska omfattande.
          </note>
          <note>
            Kommunfullmäktige är direkt valt av kommunmedborgarna. Nu stärks
            denna relation i författningen genom att ett personvalssystem
            införs som skall fungera från valet 1998 - redan om ett år. Men
            om vi samtidigt får en utveckling där alltfler viktiga uppgifter
            flyttas från kommunfullmäktige och de kommunala nämnderna till
            interkommunala organ, förlorar vi själva kärnan i det demokratiska
            systemet, dvs. den direkta relationen mellan beslutsfattarna och
            medborgarna. Vi får ett indirekt beslutssystem, där fullmäktige
            reduceras till att bli en form av valberedning. I
          </note>
          <note>
            många fall är de som fullmäktige väljer till de nya organen ytterst
            få. Ofta är det bara en enda person från kommunen som kommer med
            i den nya nämnden
          </note>
          <note>
            - särskilt om många kommuner är inblandade.
          </note>
          <note>
            Både regeringen och konstitutionsutskottets majoritet skriver
            att det är viktigt att värna insynen och öppenheten i det demokratiska
            systemet. Men det är helt uppenbart att både insynen och öppenheten
            minskar. I stället för ett öppet fullmäktige får vi slutna nämndsammanträden.
            I stället för att handlingarna går ut till alla partier och ledamöter,
            är det ett fåtal som blir involverade i beslutsprocessen. För
            medborgarna och för den lokala demokratiska debatten och den demokratiska
            kulturen i landet är en sådan utveckling ett stort problem. Jag
            tycker att man kan tala om en fara för det demokratiska samtalet
            kring viktiga lokala frågor.
          </note>
          <note>
            Det finns en uppenbar motsvarighet på det nationella planet.
            Vi folkvalda riksdagsledamöter väljer en statsminister, som i
            sin tur väljer en regering. Enskilda statsråd åker numera utomlands
            för att besluta om lagarna i landet. Tillsammans med andra statsråd
            inom samma områden, men från andra länder, sker den lagstiftande
            processen för lyckta dörrar i stället för genom beslut av de direktvalda
            riksdagsledamöterna med ansvar gentemot väljarna.
          </note>
          <note>
            Det indirekta och slutna beslutsfattandet ser ut att vara på
            väg att ta över. Det politiska systemet är på väg att kopplas
            loss från medborgarna. Jag tycker att man måste ifrågasätta denna
            utveckling och vad den beror på. Mitt intryck är inte att utvecklingen
            styrs av frågan om att det är nödvändigt och effektivt att samarbeta.
            Det finns också helt andra skäl. Bl.a. upplevs demokrati ofta
            som krångligt och ineffektivt.
          </note>
          <note>
            Vi kanske på kort sikt kan nå mer effektivitet om vi slipper
            de formella beslutsreglerna i kommunfullmäktige och i riksdagen.
            Men demokrati har faktiskt ett egenvärde. På lång sikt har de
            demokratiska spelreglerna visat sig vara mer effektiva.
          </note>
          <note>
            Därför går det inte att göra denna växling som
          </note>
          <note>
            Socialdemokraterna, Centern och Vänsterpartiet i dag, tyvärr,
            är inne på, dvs. att växla demokrati mot en förespeglad effektivitet
            utan att det slår tillbaka på ett eller annat sätt. På längre
            sikt tror jag att det får allvarliga konsekvenser just för den
            demokratiska kulturen i landet.
          </note>
          <note>
            Men diskussionen och reflekterandet över en utveckling där vi
            även på den lokala nivån mister den direkta relationen mellan
            beslutsfattarna och medborgarna återfinns över huvud taget inte
            i regeringens proposition eller i konstitutionsutskottets betänkande.
          </note>
          <note>
            Det är väl detta som gör att man blir extra fundersam över vart
            vi är på väg.
          </note>
          <note>
            Effekten av att man inte har funderat är att det inte föreslås
            några som helst gränser för den typen av arrangemang. Det föreslås
            t.o.m. när det gäller kommunalförbunden - som några har varit
            inne på tidigare - att det skall ges möjlighet att delegera till
            kommunalförbundens styrelser vad som i dag inte ens går att delegera
            till kommunstyrelsen. Det är som om man har bestämt sig för "att
            det spelar väl ingen roll med de formella spelreglerna för att
            demokratin skall fungera. Det viktiga är att det hela fungerar
            snabbt och smidigt."
          </note>
          <note>
            Det intryck som ges är att förslaget har lagts fram av kommunalråd.
            Mitt intryck är ofta att många kommunalråd i Sverige anser att
            effektivitet är att kunna besluta snabbt och smidigt. Trots de
            bakslag som har kommit under 1990-talet vill de ändå efterlikna
            näringslivets möjligheter.
          </note>
          <note>
            Därför känner jag att detta är kommunalrådens proposition och
            betänkande - men inte medborgarnas.
          </note>
          <note>
            Kommunallagen, likväl som konstitutionen, måste utgå från ett
            medborgarperspektiv. Spelreglerna för det demokratiska, politiska,
            systemet skall inte utgå från toppen, utan måste utgå från människorna
            i botten, hur de ser på samhället, deras möjligheter till insyn
            och påverkan i framtiden - lokalt, regionalt och nationellt.
          </note>
          <note>
            Min slutsats blir att jag måste yrka avslag på propositionen.
            Det är inte för att den i alla delar är dålig
          </note>
          <note>
            - det finns också bra inslag - men för att den är så oerhört
            svagt genomarbetad i viktiga centrala demokratiska frågor.
          </note>
          <note>
            Jag skulle vilja se att regeringen sätter sig ned och tar sig
            en ordentlig funderare och återkommer till riksdagen med ett bättre
            genomarbetat förslag. Vi kan få en ny debatt som kanske slutar
            på ett litet annorlunda sätt.
          </note>
          <note>
            Fru talman! Jag reserverar mig till förmån för reservation 2.
          </note>
          <note>
            Slutligen vill jag också säga att jag, liksom Birgit
          </note>
          <note>
            Friggebo, är besviken på Centerpartiet för att man går med på
            en sådan centralisering av beslutsfattandet ute i landet. Det
            trodde jag faktiskt inte.
          </note>
          <note type="speaker">
            Anf. 47 MATS BERGLIND (s):
          </note>
          <note>
            Fru talman! Kommunernas och landstingens verksamhetsområden är
            i dag hårt ansträngda. De utsätts för hårt tryck från olika perspektiv.
            Medborgarna ställer krav på bra och fungerande omsorg, vård och
            skola. Det ställs också stora krav på att kommuner och landsting
            skall vara effektiva. Medborgarna skall uppfatta dem som obyråkratiska
            och handlingskraftiga. Kommunerna skall vara kostnadseffektiva.
            Annars får de kritik, och det sägs att kommunal och landstingskommunal
            verksamhet är ineffektiv, onödigt dyr och bara kostar medborgarna
            skattepengar. Dessutom har både kommuner och landsting knappa
            resurser.
          </note>
          <note>
            Det ställer nya krav på både kommuner och landsting. De måste
            få andra förutsättningar för att arbeta än vad som gäller i dag.
          </note>
          <note>
            I dag finns två tydliga teorier om hur kommunal verksamhet skall
            organiseras. Det finns de som menar att det enda vettiga är att
            sälja ut och privatisera.
          </note>
          <note>
            Sedan finns det de som hävdar att kommun- och landstingsverksamhet
            skall utvecklas och hitta nya arbetsformer.
          </note>
          <note>
            Fru talman! Jag tillhör den kategori som förordar det senare.
            Jag tror nämligen inte att privatisering och utförsäljning löser
            de grundläggande problem som medborgarnas krav på den kommunala
            verksamheten innebär. Därför är det positivt att regeringen nu
            kommer med denna proposition om kommunal samverkan. Därmed ges
            större möjligheter. Nya idéer kan spira i den kommunala verksamheten.
          </note>
          <note>
            Det är förvånande att Jerry Martinger så hårdnackat driver linjen
            att kommunerna ger sig in på andra verksamhetsområden än avsett,
            att de blir näringsidkare och konkurrerar med det privata näringslivet.
            Det finns ingenting som tyder på att så är fallet.
          </note>
          <note>
            Generellt sett är det precis tvärtom - kommuner och landsting
            minskar sitt deltagande i sådana verksamheter. Det kan finnas
            något enstaka undantag som jag inte känner till, som det alltid
            är populärt att dra upp i en politisk debatt. Men generellt sett
            är det inte så.
          </note>
          <note>
            Det visar t.ex. de siffror som Kommunförbundet har tagit fram.
            Vad är det som säger att kommunerna skulle driva fram sådan verksamhet
            i och med detta förslag, bara för att de får nya möjligheter att
            samverka och organisera verksamheten?
          </note>
          <note>
            Jag tror att det handlar om att man vill skapa en attityd, att
            kommunal verksamhet är byråkratisk och ineffektiv och att det
            skall till andra alternativ.
          </note>
          <note>
            I propositionen finns flera viktiga punkter. Jag tänker inte
            gå igenom alla utan koncentrerar mig på två. Den ena gäller möjligheten
            att ha en gemensam nämnd. Det är bra ur den aspekten att det ställer
            krav på samarbete, mellan flera kommuner och mellan kommuner och
            landsting. Skolans arbete har redan nämnts i debatten. Det är
            ett utmärkt område. Förslaget innebär att man kan hitta andra
            samarbetsformer för det praktiska arbetet. Jag kan inte förstå
            att kommuner skulle gå in i en sådan verksamhet med en illa dold
            odemokratisk avsikt, som bl.a. Peter Eriksson hävdar. Om det är
            någonting som kommunalpolitiker i allmänhet är rädda om, oavsett
            partifärg, så är det bestämmandet över den egna verksamheten och
            den egna kommunen. När man går in i ett samarbete är man oerhört
            noga med utformningen och regleringen av det.
          </note>
          <note>
            Det politiska livet i kommuner och landstingskommuner har också
            förändrats. Peter Eriksson tror att det är hundraprocentig demokrati
            och insyn bara frågorna avgörs vid ett fullmäktigesammanträde.
          </note>
          <note>
            Allting annat är odemokratiskt. Vi som jobbar kommunalpolitiskt
            har sett att det under de senaste åren har blivit allt större
            inslag av målstyrning. Alltfler övergripande frågor handhas i
            fullmäktige. De delegeras sedan till nämnder och styrelser. Detta
            förslag innebär ingen skillnad i det avseendet. Det sitter politiskt
            förtroendevalda även i dessa nämnder och styrelser. De är inte
            odemokratiskt valda, som Peter Eriksson vill hävda. De är precis
            lika demokratiskt valda som alla andra. Det är redan i dag fullt
            möjligt att delegera från det beslutande fullmäktige till olika
            nämnder och styrelser. Jag är förvånad över att man tar till denna
            argumentation, att förslaget skulle innebära att det blir odemokratiskt.
          </note>
          <note>
            Den andra punkt jag vill ta upp gäller kommunförbunden och deras
            rätt att delegera till styrelser frågor som annars skulle åligga
            fullmäktige. Flera har sagt att det är märkligt att det skulle
            vara stora frågor som delegeras och att det innebär att man tar
            bort insyn och inflytande.
          </note>
          <note>
            Fru talman! Jag vill läsa innantill i betänkandet vad som egentligen
            står. Då blir sammanhanget ett helt annat.
          </note>
          <note>
            "Regeringen anser att medlemmarna i förbundsordningen skall få
            föreskriva" - det är alltså frivilligt
          </note>
          <note>
            - "att förbundsstyrelsen skall vara ställföreträdare för den
            beslutande församlingen och att den skall få fatta beslut som
            i kommuner och landsting annars ankommer på fullmäktige. Enligt
            utskottet bör denna möjlighet finnas. Det kan bli fråga om stora
            områden som kommunalförbundet skall ansvara för." - Det blir en
            helt annan sak. Det handlar om stora områden, och inte om stora
            frågor. Det är klart att det handlar om viktiga frågor, eftersom
            det är fullmäktige som skall avsäga sig beslutanderätten. Det
            förnekar jag inte.
          </note>
          <note>
            Men andemeningen är att man, i ett kommunalförbund där ett stort
            antal kommuner medverkar, av rent praktiska skäl kan delegera
            beslut till styrelser och nämnder enligt beslutsordningen.
          </note>
          <note>
            Här möter vi återigen samma motsatsförhållanden
          </note>
          <note>
            - det krävs att kommuner och landsting skall vara obyråkratiska,
            handlingskraftiga och effektiva. Då får man ta ansvaret och ge
            denna möjlighet. Det är viktigt att poängtera att det är en möjlighet.
            Det är inte självklart att den skall utnyttjas.
          </note>
          <note>
            Flera har sagt att man delegerar till styrelser för att inte
            få insyn. Det är fel. Enligt kommunallagen har fullmäktige i dag
            möjlighet att besluta om att nämnders och styrelsers sammanträden
            är öppna för allmänheten. Hemma i Enköpings kommun har vi haft
            öppna sammanträden under två års tid. Nämndsammanträden är i princip
            öppna för medborgarna, under förutsättning att de inte rör frågor
            som är sekretessbelagda.
          </note>
          <note>
            Den möjligheten kommer att finnas även i det här läget. Det är
            offentliga handlingar, offentliga protokoll, och det finns insyn.
            Det är dessutom särskilt skrivet att den fullmäktigeledamot som
            vill ställa en interpellation till någon i dessa förbundsstyrelser
            skall ha rätt att göra det. Man är alltså väldigt noga med att
            de skall få denna möjlighet. Jag kan inte förstå att det bara
            därför att man gör det inom ett kommunförbund skall bli så pass
            odemokratiskt som görs gällande från vissa håll.
          </note>
          <note>
            Herr talman! Jag yrkar härmed bifall till utskottets hemställan
            i betänkandet och avslag på samtliga reservationer.
          </note>
          <note type="speaker">
            Anf. 48 JERRY MARTINGER (m) replik:
          </note>
          <note>
            Herr talman! När nu Mats Berglind läser innantill i propositionen
            för att göra vissa förtydliganden vill jag slå upp en text som
            gör mig mycket förbryllad.
          </note>
          <note>
            När det gäller offentlighet och sekretess står det i propositionen
            att en gemensam nämnd är att anse som en självständig myndighet
            och att sekretess därför gäller som huvudregel mellan nämnden
            och fullmäktige respektive andra nämnder.
          </note>
          <note>
            Den formuleringen begriper jag inte. I Sverige är det ju offentligheten
            som är huvudregel medan sekretessen uppstår först sedan sekretesslagen
            kommit in i bilden och det finns stöd att sekretessbelägga med
            anledning av den. Vad menas med formuleringen om att sekretess
            är huvudregel, Mats Berglind? Detta är någonting fullständigt
            nytt för mig.
          </note>
          <note>
            Hur skall förresten den gemensamma nämnden agera om den vill
            ha ut gamla sekretessbelagda handlingar i olika ärenden som den
            kan tänkas behöva i sin verksamhet? Vi kan också vända på det
            hela. Om uppgifter hos en gemensam nämnd omfattas av sekretess
            kommer sekretess att gälla mellan den gemensamma nämnden och andra
            nämnder i de samverkande kommunerna. På den här punkten kommer
            det att uppstå en hel del problem.
          </note>
          <note>
            Sedan blir jag nästan stum när jag förstår att Mats
          </note>
          <note>
            Berglind är helt ovetande om att kommuner och landsting under
            senare år har börjat driva alltfler delar av sin verksamhet på
            områden som inte kan anses ligga inom deras formella kompetens
            och naturliga verksamhetsområden. För att bara nämna några exempel
            är kommunerna verksamma inom så vitt skilda områden som energi,
            vatten och avlopp, budbilstransporter, gräsklippning och sekreterarservice.
            Vi hade en debatt om kommunala bidrag här i riksdagen för en tid
            sedan. Då var det ett stort antal konstiga exempel som omnämndes.
          </note>
          <note type="speaker">
            Anf. 49 MATS BERGLIND (s) replik:
          </note>
          <note>
            Herr talman! Som jag sade i mitt inledande anförande går det
            att hitta exempel där vi har litet olika uppfattning om man från
            kommuner och landsting går in på den privata marknaden och konkurrerar
            eller inte. Men det finns absolut inga bevis för att den totala
            bilden är att denna verksamhet på något sätt ökar, tvärtom. Generellt
            sett minskar den delen.
          </note>
          <note>
            Att säga att det finns Gud vet allt utan att komma med mer underlag
            än så är bara vad jag kallar för nys.
          </note>
          <note>
            Det är en politisk bild man vill måla upp att kommunerna nu ägnar
            sig åt annan verksamhet än vård, skola och omsorg, som är deras
            huvuduppgift. Sanningen är en annan, och jag tycker att vi skall
            hålla oss till sanningen.
          </note>
          <note type="speaker">
            Anf. 50 JERRY MARTINGER (m) replik:
          </note>
          <note>
            Herr talman! Det är väl inte nys, Mats Berglind, att vi har 1
            500 kommunala bolag som sysslar med näringsverksamhet i Sverige?
          </note>
          <note>
            Jag skulle vilja återkomma till frågan om sekretess, eftersom
            den är väldigt viktig. Det handlar om en huvudprincip. Jag skulle
            fortfarande vilja ha klargjort det som står i propositionen om
            att sekretess gäller som huvudregel. Det stämmer inte alls med
            svenska grundprinciper. Vad menar man i propositionen?
          </note>
          <note type="speaker">
            Anf. 51 MATS BERGLIND (s) replik:
          </note>
          <note>
            Herr talman! Jag kan inte heller på rak arm svara på varför det
            står just så i propositionen. Men jag är övertygad om att när
            man skriver förordningarna för kommunförbunden eller de gemensamma
            nämnderna skall där ingå hur det skall hanteras.
          </note>
          <note>
            Jag tror att man gör en liten felanalys om man tror att kommunalpolitiker
            på något sätt skulle vilja mygla eller dölja någonting, att det
            skulle vara något slags andra sortens politiker, och det oavsett
            partifärg, och att de skulle göra på något annat sätt än hur vi
            gör som riksdagsledamöter eller i andra positioner.
          </note>
          <note>
            Dessa politiker är inte ett dugg annorlunda. De vill, och har
            kravet på sig från många håll, att det skall vara en så stor öppenhet
            och insyn som möjligt.
          </note>
          <note>
            Jag inga som helst farhågor att det skulle vara något annat på
            gång.
          </note>
          <note type="speaker">
            Anf. 52 PETER ERIKSSON (mp) replik:
          </note>
          <note>
            Herr talman! Tyvärr visar Mats Berglinds svar och diskussion
            kring de demokratifrågor som flera av oss har tagit upp just på
            den aningslöshet som jag tycker att också propositionen andas.
            Man har inte över huvud taget inom Socialdemokraterna på allvar
            funderat kring de centrala demokratifrågorna när beslut flyttas
            från den direkta relationen medborgare beslutsfattare och hamnar
            i församlingar som blir utanför den direkta kontrollen och det
            ansvarsutkrävande som man har möjlighet till genom fullmäktige,
            och även exempelvis här i riksdagen.
          </note>
          <note>
            Man har inte tänkt igenom frågorna, och man är inte ens beredd
            att diskutera det här problemet, eftersom man ser effektivitetsfrågorna
            som de enda som egentligen har något politiskt värde. Skrivningarna
            i den nya propositionen utgår helt från den aspekten.
          </note>
          <note>
            Jag tycker att det är tragiskt. Socialdemokraterna har tidigare
            i historien visat sig kunna arbeta för att stärka demokratin.
            Men det verkar som att vi har kommit in i en ny fas det senaste
            decenniet där man i stället jobbar åt andra hållet. Det är att
            beklaga väldigt starkt.
          </note>
          <note type="speaker">
            Anf. 53 MATS BERGLIND (s) replik:
          </note>
          <note>
            Herr talman! Det är ingen tvekan om att vi socialdemokrater är
            mycket angelägna om att verksamhet i kommuner och landsting skall
            vara effektiv och tillgodose medborgarnas krav. Det hoppas jag
            att vi skall fortsätta att vara.
          </note>
          <note>
            När det gäller demokratiaspekten tar jag gärna det en gång till,
            Peter Eriksson. Det jag sade var att det inte behöver betyda att
            det är odemokratiskt bara därför att man delegerar till styrelser
            och nämnder. Så fungerar det i den kommunala verksamheten i dag.
          </note>
          <note>
            Fullmäktigeförsamlingarna beslutar inte om vad som skall ske
            i alla delar inom t.ex. skolan eller barnomsorgen. Så är det inte.
          </note>
          <note>
            När man nu har ett kommunförbund som delegerar till sina styrelser
            är det precis samma ordning där. Det är också offentligt och demokratiskt
            om man beslutar sig för att delegera. Peter Eriksson får det att
            låta som att det här finns något slags tvång inskrivet och att
            andemeningen i propositionen är att det skall döljas, och att
            det är på väg att bli något odemokratiskt.
          </note>
          <note>
            Jag tycker att det är litet anmärkningsvärt att man har den tonen
            i det här läget. Vi kan ha olika uppfattningar om hur klokt detta
            är. Det är en sak. Men jag tycker inte att vi skall pådyvla propositionen
            en andemening i en demokratisk sakfråga som faktiskt inte har
            någon som helst grund.
          </note>
          <note type="speaker">
            Anf. 54 PETER ERIKSSON (mp) replik:
          </note>
          <note>
            Herr talman! Om man skapar ett nytt regelsystem där man underlättar
            väldigt starkt för den här typen av gemensamma interkommunala
            organ när det gäller både kommunalförbund och gemensamma nämnder
            måste man väl ändå ha som utgångspunkt att det kommer att ha en
            effekt i verkligheten och påverka så att betydligt fler av de
            beslut som i dag fattas av kommunerna själva i kommunfullmäktige
            och i de kommunala nämnderna kommer att lyftas över på interkommunala
            organ av det här slaget. Det måste väl ändå vara utgångspunkten?
            Jag efterlyser en diskussion om vad detta har för betydelse för
            den enskilde medborgaren, för relationen mellan beslutsfattare,
            politiker och medborgare och för det demokratiska systemet i stort.
          </note>
          <note>
            Socialdemokraterna, här genom Mats Berglind, säger att det inte
            har någon som helst betydelse och att det är samma sak som om
            man har en kommunal nämnd. Detta är närmast ett hån. Detta är
            en central fråga som socialdemokraterna struntar i totalt. Det
            är tragiskt.
          </note>
          <note type="speaker">
            Anf. 55 MATS BERGLIND (s) replik:
          </note>
          <note>
            Herr talman! Peter Eriksson vägrar att lyssna och förstå. Men
            det är inte svårt att förstå. Ett sådant här samarbete finns redan
            i dag. Det som kanske är vanligast runt om i landet är de gemensamma
            bussbolagen, som ägs av både kommuner och landsting. Kommuner
            och landsting utser en styrelse för bussbolaget.
          </note>
          <note>
            Jag har aldrig hört någon medborgare klaga på den demokratiska
            insynen eller den demokratiska delen i dessa bolag. Medborgarna
            kräver att bussen kommer i tid så att de hinner till jobbet, att
            priserna är hyggliga och att man kan åka med olika bolag utan
            att behöva lösa biljetter flera gånger. Medborgarna är rationella
            och vill ha effektivitet och kvalitet. De garanteras detta genom
            den politiska styrning som det här är uppbyggt på.
          </note>
          <note>
            Skillnaden är inte större i dessa frågor, Peter
          </note>
          <note>
            Eriksson. Försök inte göra detta till något annat än det är!
          </note>
          <note type="speaker">
            Anf. 56 BIRGIT FRIGGEBO (fp) replik:
          </note>
          <note>
            Herr talman! Vi talar här om att delegera ärenden till en styrelse
            när det handlar om frågor av principiell beskaffenhet eller annars
            av större vikt. Det handlar om mål och riktlinjer för verksamheten.
            Det är det vi talar om, inte praktiska frågor av olika slag.
          </note>
          <note>
            Jag återkommer till frågan: Varför är det så att kommunfullmäktige
            måste fatta denna typ av beslut medan kommunalfullmäktige får
            delegera bort dem?
          </note>
          <note>
            Vad är skillnaden? Mats Berglind försöker säga att det handlar
            om stora geografiska områden. Men kan faktiskt läsa utskottstexten
            som att det skulle gälla stora politiska verksamhetsområden.
          </note>
          <note>
            Men låt oss anta att det är geografin det handlar om. Varför
            tusan skall alla riksdagsledamöter behöva åka till Stockholm och
            fatta en massa beslut? Det kan vi väl delegera till regeringen?
            Och statsråden som åker till Bryssel varenda vecka - det kan vi
            väl delegera ned till kommissionen? Det är ju litet opraktiskt
            att behöva åka på det sättet. Och vi har ju faktiskt en del glesbygdskommuner
            som är ganska stora till ytan.
          </note>
          <note>
            Varför skall folk behöva åka bil 20 till 40 mil och skita ned
            luften, när vi kan delegera till kommunstyrelsen? Är det detta
            som är meningen?
          </note>
          <note>
            Ni har inte tänkt igenom det här, och jag förstår inte varför
            ni är så envetna. Vad är det för stora effektivitetsvinster som
            kan göras? Effektivitet uppnår man genom att ha mycket tydliga
            mål för sin verksamhet som är väl förankrade i vida kretsar och
            inte inom små, slutna styrelser. Då uppnår man effektivitet! Sedan
            kan man överlåta åt mindre organ att verkställa dessa beslut i
            praktiken. Men det är inte effektivt att låta slutna styrelsesammanträden
            ställa upp målen för verksamheten.
          </note>
          <note type="speaker">
            Anf. 57 MATS BERGLIND (s) replik:
          </note>
          <note>
            Herr talman! Det är samma tonfall igen. "Slutna sammanträden"
            - vem har sagt att det skall vara det?
          </note>
          <note>
            Vad är det som talar för att det är slutna sammanträdesrum i
            kommunala frågor i dag, utom när det handlar om ren sekretess
            så att man av den anledningen inte kan ha öppna sammanträden?
            Det är mycket vanligt att kommundelsnämnder och andra är angelägna
            om att så många som möjligt skall komma och lyssna och ta del
            av sammanträdena.
          </note>
          <note>
            Jag tror helt enkelt att vi har olika syn på kommunernas och
            landstingens eget ansvar och förmåga att hantera det här. Av Birgit
            Friggebo får man nästan känslan att det skall bli lag på delegering.
            Men nu skriver man att det finns möjlighet att delegera. Regeringen,
            liksom jag själv, litar på att våra kommunoch landstingspolitiker
            gör en avvägning av vad som är rimligt att delegera och inte.
          </note>
          <note type="speaker">
            Anf. 58 BIRGIT FRIGGEBO (fp) replik:
          </note>
          <note>
            Herr talman! Vi diskuterar nu faktiskt principer,
          </note>
          <note>
            Mats Berglind, och då handlar det inte om att lita på den ena
            eller andra. Jag litar också ganska mycket på folk, men faktum
            är att det vill till att vi har principer och regler som gör att
            människor inte utnyttjar sina positioner.
          </note>
          <note>
            Ni argumenterar för att det är praktiskt och att det skall vara
            färre beslutsfattare som fattar de övergripande besluten. Det
            är inte så många som måste resa till sammanträdena. Detta är i
            sig en inskränkning av försöken att engagera alltfler människor
            i den politiska verksamheten.
          </note>
          <note>
            Tala nu om för mig varför kommunfullmäktige och landstingsfullmäktige
            skall tvingas fatta beslut i de övergripande och principiella
            frågorna! Och varför skall det finnas en möjlighet för kommunalförbunden,
            som befinner sig längre bort ifrån människorna att delegera? Det
            handlar ju om större områden, och det är mindre tidningsbevakning
            på den verksamheten.
          </note>
          <note>
            Vad är det för skillnad?
          </note>
          <note>
            Innebär den principgenombrytning som ni inför att man kan börja
            diskutera att även folk i till ytan stora glesbygdskommuner skall
            slippa åka till fullmäktigesammanträden och överlåta det på en
            mindre styrelse med färre beslutsfattare? Där sitter i regel de
            som är heltidsanställda och inte de fritidspolitiker som ibland
            kanske har större kontakt med mänskligheten än de heltidsanställda.
            Är det detta ni är ute efter? Eller varför vill ni absolut genomdriva
            det här principgenombrottet?
          </note>
          <note type="speaker">
            Anf. 59 MATS BERGLIND (s) replik:
          </note>
          <note>
            Herr talman! Nu tar vi ut svängarna! Nu sägs att heltidspolitiker
            - jag utgår från att även riksdagsledamöter ingår i den gruppen
            - inte har samma kontakt med mänskligheten som fritidspolitiker.
            Det får vara
          </note>
          <note>
            Birgit Friggebos tolkning.
          </note>
          <note>
            I ett flertal inlägg och ganska utförligt i mitt första anförande
            har jag försökt förklara att detta inte är så dramatiskt som man
            vill göra gällande. Birgit Friggebo säger att det här är ett principiellt
            viktigt genombrott. Ja, jag tror att det är principiellt viktigt
            att kommunerna får ansvaret att själva hantera dessa frågor.
          </note>
          <note>
            Tyvärr har Birgit Friggebo ingen ytterligare replik, men annars
            skulle jag ha ställt en fråga till henne: Är de lagar som gäller
            i dag för kommuner och landsting principiellt så glasklara och
            hundraprocentiga att man inte behöver misstänka att oegentligheter
            eller andra fel begås? Men vi kanske kan ta den frågan vid något
            annat tillfälle.
          </note>
          <note>
            Det är trots allt den dimensionen det handlar om -
          </note>
          <note>
            allt är inte perfekt. Det finns säkert saker som behöver justeras
            i det här också, om man upptäcker att något är fel. Så har vi
            gjort vid många andra tillfällen i andra frågor. Det viktiga är
            nu att kommuner och landsting får möjlighet att vara effektiva
            och börja ett konkret samarbete under enkla men ändå rimliga och
            riktiga former.
          </note>
          <note type="speaker">
            Anf. 60 LENNART HEDQUIST (m):
          </note>
          <note>
            Herr talman! Jag kan möjligen börja med att ta fasta på det som
            Mats Berglind sade sist i sin replik, nämligen att det kanske
            finns anledning att återkomma och ändra på en del i den här lagen
            som inte blivit bra från början. Det kan jag verkligen instämma
            i, därför att det är en hel del som inte blivit bra med den här
            lagen. Jag skall ta upp aspekten att den föreslagna lagen om gemensam
            nämnd och kommunalförbund, i sin tillämpning och med den utformning
            regeringen givit den, kan bli ett mycket allvarligt hinder i arbetet
            att få till stånd nya företag och fler jobb i den privata tjänstesektorn.
            Det är inte bara vi moderater som har den åsikten, utan den åsikten
            har också väldigt många inom företagsamheten som har studerat
            vad detta de facto kommer att innebära.
          </note>
          <note>
            I tidningen Näringsliv uttalar sig en socialdemokrat som heter
            Jan-Anders Andersson om förslaget.
          </note>
          <note>
            Han är aktiv socialdemokrat och medlem i SAF:s småföretagarberedning.
            Han tror att framläggandet av förslaget beror på okunnighet. För
            egen del tror jag inte att det är så utan att det är mer medvetet.
            Han säger att Socialdemokraterna och kanske framför allt
          </note>
          <note>
            Centern är något yrvakna inför satsningen på små företag. De
            har haft mycket liten kontakt med företagarvärlden och har under
            ett halvt sekel fått lära sig att det mesta mår bra av att skötas
            i offentlig regi. Det här är som att vända en oceanångare - det
            tar tid.
          </note>
          <note>
            Men dessvärre går ju utvecklingen åt fel håll. När nu kommuner
            och landsting - framför allt kommer kanske kommunerna att utnyttja
            möjligheten - ger sig in på att samverka, kan de göra det i formen
            av samverkan om egen-regi-produktionen, dvs. att några kommuner
            går ihop t.ex. om sophämtningen, städningen, parkskötseln osv.
            och slår ut lokala företag som då inte ges någon möjlighet att
            ens inkomma med ett anbud.
          </note>
          <note>
            Det är därför som vi från moderat håll har pekat på att samverkansformen
            en gemensam nämnd och kommunalförbund nog lämpar sig bra för viss
            myndighetsutövning, kanske för samverkan i själva upphandlingen.
            Men det får inte gå till på det viset att man sätter upp mer vittgående
            staket runt egen-regiproduktionen och t.ex. låter den gå in i
            ett helt län och därigenom åstadkommer mindre konkurrensutsättning
            i stället för mer konkurrensutsättning. Vi har i vårt förslag
            sagt att om man skall ha tjänsteproduktion i gemensam nämnd eller
            kommunalförbund, så måste den ha föregåtts av en upphandling.
          </note>
          <note>
            Jag har redan nämnt att man ute i företagarvärlden är utomordentligt
            oroad över utvecklingen, som ju innebär att egen-regi-produktionen
            i kommuner och landsting ges stora fördelar. De kanske ges så
            stora fördelar att småföretag och även större företag inte ens
            tillåts att försöka ta jobben i konkurrens med egen-regi-produktionen.
            Till detta kommer att regeringen också har lagt Underprissättningsutredningens
            förslag på hyllan.
          </note>
          <note>
            Jan-Anders Andersson säger om detta i kombination med det här
            förslaget: Man blir lätt förtvivlad när regeringen lägger ned
            så hovsamma förslag som utredningens. Men jag misstänker att det
            beror på att regeringen helt enkelt inte klarar av att lösa problemen.
            Traditionalister står mot förnyare, och just nu tycks traditionalisterna
            vinna. Han fortsätter: De kommer att förlora. Men vi får hoppas
            att de inte hinner ställa till med för mycket skada innan de är
            borta.
          </note>
          <note>
            Jag ser detta förslag, med den inriktning som det har givits
            när det rör just hur kommuner och landsting ges möjligheter att
            hantera små företag, inte minst i de små kommunerna, som ett exempel
            på steg i fel riktning. Det är tråkigt att man ställer till så
            mycket skada innan utvecklingen vänder.
          </note>
          <note>
            Nu kan Mats Berglind naturligtvis säga att detta inte kommer
            att hända, därför att kommunalmännen är så kloka. Ja, men om man
            har inställningen att det vore dumt att förfara på det sätt som
            jag har skisserat, vore det väl bättre att redan i lagen förhindra
            att egenregi-produktionen ges så stora fördelar att vanliga jobb
            i den privata tjänstesektorn slås ut.
          </note>
          <note type="speaker">
            Anf. 61 BIRGITTA HAMBRAEUS (c):
          </note>
          <note>
            Herr talman! Jag vill börja med att instämma i vad
          </note>
          <note>
            Mats Berglind har framfört här i dag.
          </note>
          <note>
            Det låter på reservanterna som om riksdagen snart skulle tvinga
            kommunerna till odemokratiska handlingar, till slutna rum osv.
          </note>
          <note>
            Centerpartiet har ett stort förtroende för den kommunala demokratin
            och självstyrelsen. Vi har ett förtroende för att kommunalt förtroendevalda
            kommer att fatta de beslut som passar på just den plats där de
            verkar.
          </note>
          <note>
            Det låter på Peter Eriksson som om kommunalstämman är det enda
            riktigt demokratiska, att man inte skall kunna välja förtroendevalda
            som har rätt att fatta besluten utan att besluten skall fattas
            av varje enskild medborgare. I så fall är ju kommunalstämman det
            enda möjliga. Att de kommunalt förtroendevalda inte skulle ha
            möjlighet att fatta ett klokt beslut om vad som är lämpligt för
            deras kommuner har jag väldigt svårt att förstå. Det kan jag absolut
            inte instämma i.
          </note>
          <note>
            Denna proposition vilar på en utredning, i vilken
          </note>
          <note>
            Centern har varit representerad. Vi har inte heller i riksdagsgruppen
            funnit någon anledning att motionera i frågan. I utskottsbehandlingen
            har det kommit fram att vi borde göra förtydliganden på en del
            punkter.
          </note>
          <note>
            Vårt utmärkta kansli har hjälpt till med detta, så att vi har
            förbättrat propositionen, tror jag att jag vågar säga.
          </note>
          <note>
            Jag anser inte att vi på något sätt gör inskränkningar i demokratin.
            Tvärtom ökar de demokratiska möjligheterna för dem som är närmast
            folket, nämligen de kommunalt förtroendevalda, att ordna det så
            att det blir så praktiskt, bra och lämpligt som möjligt för invånarna
            i kommunerna.
          </note>
          <note>
            Herr talman! Jag ber att få yrka bifall till hemställan i betänkandet.
          </note>
          <note type="speaker">
            Anf. 62 PETER ERIKSSON (mp):
          </note>
          <note>
            Herr talman! Det har till slut blivit en debatt om ifall man
            litar på kommunalpolitikerna eller inte. Jag tycker att man snarare
            borde ställa frågan: Kan man lita på riksdagspolitikerna eller
            inte och, i det här fallet, kan man lita på Centern eller inte?
            Centern brukar ju annars tala om decentralisering och tycka att
            det är väldigt viktigt att hålla på det demokratiska systemet.
          </note>
          <note>
            Vad vi nu debatterar är hur riksdagen skall formulera spelreglerna
            i det politiska systemet. Vad Centern går med på genom denna proposition
            är att i princip överlåta till kommunala förtroendemän att besluta
            om väldigt mycket av det kommunala politiska systemet och att
            också ge möjligheter att lyfta bort beslut från de direktvalda
            församlingarna till interkommunala organ, vilket innebär betydligt
            sämre möjligheter till insyn och påverkan för den enskilde medborgaren.
          </note>
          <note>
            Vad jag i första hand har kritiserat är ju att inte regeringen
            och inte heller majoriteten, bl.a. Centern, i konstitutionsutskottets
            betänkande för någon ordentlig diskussion om varför man tar denna
            ställning. De tar upp några väldigt korta, summariska saker kring
            effektivitet och tar sedan ställning utan att över huvud taget
            reflektera över de demokratiska konsekvenserna.
          </note>
          <note>
            Det är detta agerande från Centerns sida som jag är mest besviken
            på.
          </note>
          <note type="speaker">
            Anf. 63 BIRGITTA HAMBRAEUS (c):
          </note>
          <note>
            Herr talman! När vi här i riksdagen beslutar att öka möjligheterna
            för kommunerna att själva bestämma i egna angelägenheter, anser
            jag inte att det är en centralisering utan en decentralisering.
          </note>
          <note type="speaker">
            Anf. 64 PETER ERIKSSON (mp):
          </note>
          <note>
            Herr talman! För medborgaren blir det naturligtvis en centralisering
            om man använder sig av den här möjligheten i väldigt stor utsträckning
            i framtiden.
          </note>
          <note>
            Detta måste ju ändå vara utgångspunkten för diskussionen, att
            när man underlättar och skapar nya regelsystem får man räkna med
            att de används i större utsträckning än de mer begränsande regelsystem
            som finns i dag.
          </note>
          <note type="speaker">
            Anf. 65 LENNART HEDQUIST (m):
          </note>
          <note>
            Herr talman! Det vore intressant att höra Birgitta
          </note>
          <note>
            Hambraeus motivera Centerns inställning till den del av lagen
            som berör just möjligheten att skapa nya jobb. Det här förslaget
            kommer ju att leda till att jobb slås ut i den privata tjänstesektorn.
            De småföretag som nu jobbar åt småkommunerna kommer plötsligt
            att kunna hamna i en situation där kommunerna slår sig samman
            och utan konkurrensupphandling utför sysslorna i egen regi i en
            gemensam nämnd eller ett gemensamt kommunalförbund. Då får den
            lokala företagsamheten svårigheter. Man slår ut företag på det
            sättet.
          </note>
          <note>
            Vi har velat förhindra den utvecklingen med den nya lagen. Men
            Centern, som ibland säger sig vilja slå vakt om småföretagarna,
            traskar patrull och hjälper regeringen att åstadkomma att produktion
            i egen regi gynnas på bekostnad av en utveckling av företagsamheten.
          </note>
          <note type="speaker">
            Anf. 66 BIRGITTA HAMBRAEUS (c):
          </note>
          <note>
            Herr talman! Den tolkning av den här möjligheten som öppnas för
            kommunerna som Moderaterna gör är mycket främmande för mitt sätt
            att resonera. Skulle det visa sig att detta blir fallet finns
            det all anledning att göra inskränkningar, men jag har mycket
            svårt att tro att de långtgående slutsatser som Moderaterna drar
            har något som helst fog för sig.
          </note>
          <note type="speaker">
            Anf. 67 LENNART HEDQUIST (m):
          </note>
          <note>
            Herr talman! Låt oss ta ett enkelt exempel. Av två små kommuner
            har en kommun sophämtningen i egen regi i dag och den andra har
            det på upphandling och låter privata företag sköta den eftersom
            de har handlat upp den i konkurrens. Dessa två kommuner sluter
            sig nu samman i en gemensam nämnd och konstaterar att hela sophanteringen
            kan skötas i egen regi, och då sker det ingen upphandling. Det
            innebär ju att jobben slås ut i det privata tjänsteföretaget.
          </note>
          <note>
            På det här viset kan man rada upp exempel på vilka möjligheter
            den nya lagen ger. Vi får ett skydd för produktionen i egen regi
            och mindre konkurrensutsättning. Därmed slås jobb ut. Detta medverkar
            Centern nu till.
          </note>
          <note type="speaker">
            Anf. 68 BIRGITTA HAMBRAEUS (c):
          </note>
          <note>
            Herr talman! Det här sättet att resonera blir allt egendomligare.
            Vad jag vet finns det åtskilliga småföretag i Stockholm, Göteborg
            och andra stora kommuner. Det har alltså inte hindrat småföretagsamheten
            att en kommun är stor. Med Moderaternas sätt att resonera vore
            det kanske lämpligt att vi delade upp samtliga kommuner så att
            en stor kommuns resurser och möjligheter inte finns i fortsättningen.
          </note>
          <note type="speaker">
            Anf. 69 BIRGIT FRIGGEBO (fp):
          </note>
          <note>
            Herr talman! Vi i Folkpartiet har ägnat oss ganska mycket åt
            att försöka se hur man skulle kunna åstadkomma ett samhälle med
            mer närdemokrati. Centern har verkligen varit mycket aktivt för
            att åstadkomma det decentraliserade samhället. Tillsammans har
            vi kämpat för att man skulle kunna dela kommuner och att man skulle
            få mer decentralisering och närdemokrati. Jag känner faktiskt
            inte igen Centern i dag, och inte Birgitta Hambraeus heller.
          </note>
          <note>
            Man säger att man litar på att det finns kloka politiker. Vi
            anser väl i gemen att vi är ganska kloka, men det har aldrig hindrat
            oss från att ha regler för verksamheten. Man skall ha ett förutseende
            av vad det är för regler som man använder. Kommunerna måste fatta
            beslut om frågor av större vikt och om mål och riktlinjer för
            verksamheter. Men när det gäller kommunalförbunden, som faktiskt
            är litet längre bort från medborgarna, skall man få delegera bort
            det.
          </note>
          <note>
            Detta har motiverats med geografiska skäl. Jag skulle vilja fråga
            Birgitta Hambraeus om det är detta som är Centerns utbyte i det
            här. Tänker man sig att de glesbygdskommuner som är ganska stora
            geografiskt, och där det blir många resor för de förtroendevalda,
            också i framtiden skall delegera ned dessa frågor till kommunstyrelsen?
            Eller vad är det annars som Centern har fått ut av samarbetet
            i de här frågorna? Det här handlar ju inte om ekonomin och att
            sanera statsskulden eller något sådant. Detta är ju en helt annan
            fråga som faller ur ramen i det mer övergripande samarbetet.
          </note>
          <note type="speaker">
            Anf. 70 BIRGITTA HAMBRAEUS (c):
          </note>
          <note>
            Herr talman! Svaret på Birgit Friggebos fråga är nej.
          </note>
          <note type="speaker">
            Anf. 71 BIRGIT FRIGGEBO (fp):
          </note>
          <note>
            Herr talman! Jag skulle vilja veta vilken av frågorna som Birgitta
            Hambraeus svarade på.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            10 § Ändringar i kreditupplysningslagen
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU23
          </note>
          <note>
            Ändringar i kreditupplysningslagen (prop. 1996/97:65
          </note>
          <note>
            och 1996/97:114)
          </note>
          <note type="speaker">
            Anf. 72 PER BILL (m):
          </note>
          <note>
            Herr talman! Att skapa goda förutsättningar för högre tillväxt,
            ett bättre företagsklimat och fler jobb i privat sektor är inte
            något man gör i ett enda beslut. I
          </note>
          <note>
            stället handlar det om att varje dag, såväl i beslutsfattande
            som i opinionsbildning, se till att det blir kloka beslut som
            bidrar till att skapa ett bättre klimat.
          </note>
          <note>
            Tyvärr har den nuvarande regeringen inte förstått detta. I stora
            och små frågor fattar man beslut som försvårar för företagen och
            minskar den potentiella tillväxten i vårt land. Om man gjorde
            en lista över alla dåliga beslut som har fattats, skulle den bli
            mycket lång. Om man gjorde en lista över de små förbättringarna,
            skulle den bli mycket kort.
          </note>
          <note>
            Herr talman! I dagens ärende är det åter dags att addera till
            listan över dåliga beslut. På två områden föreslår regeringen
            åtgärder som är dåliga eller som inte går tillräckligt långt för
            att förbättra kreditupplysningslagen. Dessutom har finansutskottet
            denna gång sökt stöd hos de gamla kommunisterna, vilket innebär
            att man på en tredje punkt nu går ännu längre än regeringen när
            det gäller att skapa dåliga förutsättningar för tillväxt, företagande
            och jobb i privat sektor.
          </note>
          <note>
            Vi moderater har tre reservationer i det här betänkandet. Vi
            står naturligtvis bakom alla, men för tids vinnande yrkar jag
            bifall bara till reservation 2 under mom. 4.
          </note>
          <note>
            Herr talman! Behovet av en väl fungerande kreditupplysningsverksamhet
            är stort. Det visar inte minst den senaste lågkonjunkturen med
            många konkurser och omfattande kreditförluster. Detta är naturligtvis
            extra viktigt för små och medelstora företag som riskerar att
            själva hamna på obestånd om de får stora kreditförluster.
          </note>
          <note>
            Vår första invändning i det här betänkandet är att regeringen
            inte går tillräckligt långt när det gäller att skapa en s.k. sluten
            användargrupp. Regeringen vill i kreditupplysningslagen införa
            en bestämmelse om att regler om tystnadsplikt i bankers, kreditmarknadsbolags
            och värdepappersbolags verksamhet inte skall hindra att uppgifter
            om kreditengagemang, betalningsförsummelser och kreditmissbruk
            utväxlas för kreditupplysningsändamål inom en krets som i huvudsak
            utgörs av dessa företag samt kreditupplysningsföretag. Enligt
            vår mening får man en betydligt effektivare och mer konkurrensneutral
            kreditupplysning om man även låter leverantörer omfattas av den
            s.k. inre kretsen.
          </note>
          <note>
            Vår andra invändning är att regeringens förslag om s.k. flödesinformation,
            dvs. exempelvis inkassoinformation, inte heller är tillräckligt
            långtgående och tydlig. Redan när propositionen till den nuvarande
            kreditupplysningslagen skrevs, dvs. någon gång på
          </note>
          <note>
            70-talet, framgick det att s.k. flödesinformation bör ingå i
            kreditupplysning. I stället för att ta fasta på de tillväxt- och
            företagsklimatsförbättringar man kan få i den här frågan, har
            man gjort en strikt juridiskt teknisk analys.
          </note>
          <note>
            Eftersom Datainspektionen har valt att inte tillåta att inkassoinformation
            och annan s.k. flödesdata utväxlas mellan företag bör riksdagen
            nu tydligt poängtera den betydelse som tillgång till flödesdata
            har för en framtida effektiv kreditupplysning. Sverige och
          </note>
          <note>
            Danmark är i dag de enda länder inom EU som inte tillåter denna
            typ av flödesdata.
          </note>
          <note>
            Särskilt små och nystartade företag har ett stort behov av att
            undersöka sina kunders kreditvärdighet i syfte att undvika kreditförluster.
            I dag är dessa företag oftast hänvisade till uppgifter som är
            hämtade ur t.ex.
          </note>
          <note>
            årsredovisningar. De kan i värsta fall vara upp till 18
          </note>
          <note>
            månader gamla. Med bättre kreditupplysning kan t.ex.
          </note>
          <note>
            många av dessa företag få längre kredittid i stället för att
            behöva betala kontant vid leverans. Flödesdata utgör ett bra underlag
            om man vill få i gång den här typen av förändringar.
          </note>
          <note>
            Vår tredje invändning gäller att finansutskottets socialdemokrater
            helt plötsligt yrkar bifall till en vmotion som innebär att även
            handelsbolag och kommanditbolag skall få tillgång till kreditupplysningskopior.
            Att detta innebär avsevärt högre kostnader och sämre effektivitet
            i kreditupplysningsförfarandet tycks tyvärr inte bekymra majoriteten
            den här gången heller.
          </note>
          <note type="speaker">
            Anf. 73 PER-OLA ERIKSSON (c):
          </note>
          <note>
            Herr talman! Jag skall för tids vinnande fatta mig mycket kort.
          </note>
          <note>
            Först och främst vill jag instämma i mycket av det som Per Bill
            anförde om näringslivets behov av att undersöka sina kunders eller
            affärspartners kreditvärdighet för att undvika kreditförluster.
            Och när det gäller flödesinformationen kan jag i allt väsentligt
            instämma i det som Per Bill sade. Samtidigt yrkar jag bifall till
            den reservation som Centern, Moderaterna,
          </note>
          <note>
            Kristdemokraterna och även Miljöpartiet har skrivit under: reservation
            nr 2.
          </note>
          <note>
            Jag vill också yrka bifall till reservation nr 1 som handlar
            om ansvaret för det här. Datainspektionen har sedan kreditupplysningslagens
            tillkomst haft ansvar för tillståndsprövningen och tillsynen,
            enligt lagen. Vi från Centerns sida menar att detta inte bara
            är en datainspektionsfråga. Eftersom det handlar om stora ekonomiska
            frågor är det mera motiverat att ansvaret anförtros Finansinspektionen.
            Därför yrkar jag bifall till reservation 1.
          </note>
          <note>
            Olika personer, även juridiska personer, kan ha behov av att
            veta vilka kreditupplysningar som har lämnats om dem. Därför är
            det motiverat att de regelmässigt underrättas om vilka uppgifter
            som har utgått om företaget. Vi har tagit upp det i vår motion
            och har också anmält en reservation, nr 5. Jag avser icke att
            yrka bifall till den, men jag kvarstår vid ställningstagandet.
          </note>
          <note>
            Herr talman! Jag kan nöja mig med detta.
          </note>
          <note type="speaker">
            Anf. 74 ROY OTTOSSON (mp):
          </note>
          <note>
            Herr talman! Kreditupplysning är viktig för att man skall kunna
            hålla nere kostnader vid olika affärstransaktioner. Den är viktig
            för att man skall undvika kreditförluster. Den är viktig för att
            man skall kunna få ett bättre fungerande näringsliv, inte minst
            för de små och medelstora företag som vi alla i riksdagen säger
            oss hoppas mycket på som jobbskapare i framtiden. Därför är det
            bra att vi nu på olika sätt förbättrar kreditupplysningen. Men
            på två punkter har vi reserverat oss mot majoriteten i utskottet.
            Jag skall närmare gå in på just de två punkterna.
          </note>
          <note>
            Den första gäller den information som får ges vid kreditupplysning.
            Det handlar närmare bestämt om den s.k. flödesinformationen, t.ex.
            om det har varit ett inkassokrav som inte har föranlett process
            i domstol och sådan information som i dag inte regelmässigt lämnas.
            Lagen förbjuder ju inte detta. Möjligheten finns. Vi menar att
            det finns skäl att praxis ändras.
          </note>
          <note>
            Om det inte sker får vi väl se över lagstiftningen.
          </note>
          <note>
            Skälet är helt enkelt att man på det sättet minskar risken för
            kreditförluster, får lägre kostnader vid olika affärer, kanske
            lägre räntor och bättre villkor vid leverans. Det leder också
            till större säkerhet och därmed fler affärer. Det ökar aktiviteten.
            Det stimulerar ekonomin. Och det gör också att det blir fler företag
            och fler jobb.
          </note>
          <note>
            Det här har lett till en reservation. Det gäller reservation
            2, som jag yrkar bifall till.
          </note>
          <note>
            Det här skall utredas vidare. Därför hoppas vi att regeringen
            ser över det här och framgent återkommer i den här frågan. Vi
            har därför inte gett upp hoppet än om att vi skall få en bättre
            kreditinformation när det gäller flödesdata.
          </note>
          <note>
            Den andra punkten gäller den utvidgning som utskottsmajoriteten
            har gjort i förhållande till propositionen, dvs. att man skall
            lämna kreditupplysningskopia också till handelsbolag och kommanditbolag.
            Man skall alltså införa ett krav i lagen på att kreditupplysningsföretagen
            måste lämna sådana kopior.
          </note>
          <note>
            Det är inte alls motiverat av integritetsskäl. Det är det ju
            när det gäller privatpersoner, och i det fallet är det redan reglerat
            och bra som det är. Det här handlar alltså om företag. Det är
            litet svårt att komma underfund med motivet till detta. Men vi
            har förstått att man på det här sättet hoppas kunna få bort eventuella
            felaktigheter i kreditupplysningsföretagens register när det gäller
            olika företag. Om ett företag får en kopia på en kreditupplysning
            som är lämnad kan det naturligtvis omedelbart se om det är någon
            felaktighet. Men man har ju rätt att få ut alla upplysningar som
            kreditupplysningsföretaget har om företaget även utan det här
            kopietvånget. Man kan alltså som företagare gardera sig mot detta,
            och det är inte speciellt märkvärdigt. Därför anser vi inte att
            det här skälet är så starkt.
          </note>
          <note>
            Däremot är det uppenbart att dessa kreditupplysningskopior till
            företag kan leda till att man i många fall avstår från att begära
            kreditupplysning. Man vill helt enkelt inte avslöja vilka potentiella
            affärskontakter man undersöker och att man håller koll på det
            ena och det andra. Detta kan helt enkelt leda till att man tar
            en större kreditrisk. Det innebär att man inte kommer att vara
            lika villig att lämna förmånliga villkor. Det kommer att motverka
            de fördelar som en bra kreditupplysning innebär.
          </note>
          <note>
            Vi har ju haft en utfrågning i utskottet av de företag som sysslar
            med kreditupplysning och där fått veta att det finns sådana farhågor
            och att man har sådana här erfarenheter av det dagliga arbetet.
            Det händer ofta att företag inte begär kreditupplysning om de
            tror att den kund som de begär upplysning om tar illa upp.
          </note>
          <note>
            Detta kommer naturligtvis att bli ett större problem om detta
            utvidgas, så att det gäller handels- och kommanditbolag.
          </note>
          <note>
            Om man har en löpande kreditupplysning - man följer vissa företag
            - blir det ganska stora kostnader om det skall lämnas en kopia
            vid varje tillfälle som någonting rapporteras. Detta medför alltså
            också ökade kostnader.
          </note>
          <note>
            I alla händelser borde den här frågan undersökas noggrannare
            innan detta klubbas i riksdagen som lag.
          </note>
          <note>
            Det skall ju vara ett fortlöpande arbete kring kreditupplysningsfrågorna,
            och det är litet svårt att förstå varför majoriteten tyckte att
            det var så bråttom att man måste klämma fram det här just nu.
            Det finns ju faktiskt allvarliga invändningar.
          </note>
          <note>
            Från Miljöpartiets sida vill vi ha avslag på det tilllägg som
            utskottsmajoriteten har gjort. Det är det som reservation 4 innebär.
            Den yrkar jag därför bifall till.
          </note>
          <note type="speaker">
            Anf. 75 SVEN-ERIK ÖSTERBERG (s):
          </note>
          <note>
            Herr talman! Inledningsvis vill jag yrka återremiss på detta
            betänkande i dess helhet, detta för att bereda finansutskottet
            möjlighet att justera datumet för ikraftträdandet av den förändring
            i § 11 som utskottet föreslår, innebärande att även handelsbolag
            och kommanditbolag skall ha rätt till kreditupplysningskopia och
            beställaruppgift.
          </note>
          <note>
            Yrkandet om återremiss beror således inte på att vi i sak ändrat
            ståndpunkt i huvudfrågan sedan utskottsbehandlingen, utan på att
            vi anser det rimligt att ge kreditupplysningsföretagen en längre
            övergångstid beträffande förslaget om att även handelsbolag och
            kommanditbolag skall ha rätt till kreditupplysningskopia och beställaruppgift.
            Denna mera rimliga övergångstid för kreditupplysningsföretagen
            vill vi utsträcka fram till den 1 oktober 1997.
          </note>
          <note>
            Denna nya kreditupplysningslag innebär i sak att vi vill åstadkomma
            en bättre och effektivare kreditupplysningsverksamhet, samtidigt
            som vi slår vakt om en hög rättssäkerhet i fråga om dessa ämnen.
            Vi föreslår också att den nu gällande s.k. frikretsen avskaffas
            så att kreditupplysningslagen nu blir tillämplig på all kreditupplysningsverksamhet.
            Det innebär att enhetliga regler om skydd mot integritetsintrång
            och om rätt till insyn och rättelse kommer att gälla inom hela
            kreditupplysningsmarknaden.
          </note>
          <note>
            Konkurrenssituationen förbättras också genom att kreditupplysningsföretagen
            görs mer jämställda när det gäller möjligheten att informera om
            kreditengagemang och kreditmissbruk. Det föreslås nämligen att
            bestämmelser om tystnadsplikt inte skall hindra att uppgifter
            om bl.a. kreditengagemang och kreditmissbruk utväxlas inom en
            begränsad krets där bl.a. kreditupplysningsföretagen ingår.
          </note>
          <note>
            Datainspektionen föreslås vidare även i fortsättningen utöva
            tillsyn över lagens efterlevnad.
          </note>
          <note>
            I propositionen liksom i detta betänkande föreslås att fysiska
            personer som är näringsidkare eller som har anknytning till näringsverksamhet
            på samma sätt som privatpersoner skall få besked om vem som beställt
            en kreditupplysning om dem. Som jag tidigare sade vill utskottsmajoriteten
            även att detta skall gälla för handels- och kommanditbolag - alltså
            både kreditupplysningskopia och beställaruppgift - vilket också
            föreslås i detta betänkande.
          </note>
          <note>
            I reservation 1 av Per-Ola Eriksson, Centerpartiet, tas frågan
            upp om vem som skall ha ansvar för tillståndsprövning och tillsyn
            enligt lagen. Reservanten hävdar att det borde vara Finansinspektionen.
          </note>
          <note>
            Ett skäl som vi finner avgörande i denna fråga är att Datainspektionen,
            till skillnad från Finansinspektionen, har till uppgift att tillvarata
            den enskildes intresse av integritetsskydd. Detta tycker vi är
            en mycket viktig fråga, då ett av kreditupplysningslagens huvudsyften
            är att förhindra att kreditupplysning leder till otillbörligt
            intrång i den personliga integriteten. Vi tycker att detta är
            ett mycket tungt skäl till att Datainspektionen har detta ansvar
            även i den nya lagen.
          </note>
          <note>
            I reservation 2 från Centern, Moderaterna, Miljöpartiet och Kristdemokraterna
            yrkar man på det som i dagligt tal kallas för en bred flödesinformation,
            vilket i praktiken innebär att reservanterna vill utöka den information
            som ingår i en kreditupplysning, t.ex.
          </note>
          <note>
            inkassoinformation. Man vill att inkassoinformation och andra
            s.k. flödesdata skall kunna utväxlas mellan företag, vilket Datainspektionen
            inte tillåter i dag.
          </note>
          <note>
            Man måste här påpeka att det här är ett mycket svårt område att
            ge sig in på, då alltid risk kan föreligga för övertramp i integriteten.
            Viktigt är dock att man skall ha ett så bra flöde som möjligt
            för att uppnå en så effektiv kreditupplysning som möjligt. Där
            är vi överens. Detta har också regeringen påpekat i propositionen,
            och man har för avsikt att i sitt fortsatta lagstiftningsarbete
            på detta område återkomma just i denna fråga.
          </note>
          <note>
            För att understryka att majoriteten anser detta som en viktig
            fråga har vi sagt att vi förutsätter att regeringen återkommer
            skyndsamt. Enligt uppgift som vi har inhämtat från Justitiedepartementet
            kommer detta arbete också att påbörjas redan före sommaren detta
            år.
          </note>
          <note>
            I reservation 3 av Moderaterna anser man att den slutna användargrupp
            som kan hantera uppgifter inom tystnadspliktens område är alldeles
            för snäv och bör utvidgas. I gengäld yrkar reservanterna att privatpersoner
            som så önskar skall medges rätt att ställa sig utanför det register
            som hanteras av kreditupplysningsföretagen.
          </note>
          <note>
            Med den sammansättning av användargrupp som föreslås i betänkandet
            anser majoriteten i utskottet att en effektiv konkurrens kan uppnås
            utan att det leder till oacceptabla ingrepp i personlig integritet
            och tystnadsplikt. Företag inom handeln, som varken står under
            tillsyn eller omfattas av någon författningsreglerad tystnadsplikt,
            bör inte ingå i denna slutna användargrupp.
          </note>
          <note>
            Rätten för privatperson att välja att stå utanför ett register
            med datauppgifter härrör sig från ett EG-
          </note>
          <note>
            direktiv beträffande dataskydd. Hur detta direktiv skall införlivas
            i svensk rätt bör, med hänsyn till att denna fråga kommer att
            behandlas i annat sammanhang, hållas utanför detta lagstiftningsärende.
          </note>
          <note>
            Jag skall också kommentera litet grand av det Per
          </note>
          <note>
            Bill inledningsvis sade om det svenska företagsklimatet, som
            alltså smet sig in i denna debatt också. På tre punkter kan man
            påpeka vissa saker. De senaste två åren, 1995-1996, har utländska
            företags direktinvesteringar i Sverige betydligt överstigit de
            svenska företagens direktinvesteringar. Ökningen i industriproduktionen
            mellan februari och mars uppmättes föregående månad till den högsta
            någonsin sedan SCB
          </note>
          <note>
            började mäta den - 2,6 %. Sedan mars 1996 har industriproduktionen
            ökat med 9,3 %. I går kablades det också ut uppgifter om att den
            tyska koncernen Mannesmann Rexroth kommer att flytta vissa huvudfunktioner
            till Sverige på grund av företagsklimatet och den goda produktiviteten.
            Jag tycker att sådana saker också säger litet grand om den något
            snedvridna debatt som förs från moderat håll beträffande det svenska
            företagsklimatet.
          </note>
          <note>
            Herr talman! I den händelse att beslut kommer att fattas i dag,
            trots mitt yrkande om återremiss av detta betänkande till finansutskottet,
            yrkar jag bifall till hemställan i betänkandet och avslag på samtliga
            reservationer.
          </note>
          <note type="speaker">
            Anf. 76 PER BILL (m) replik:
          </note>
          <note>
            Herr talman! Sven-Erik Österberg har yrkat återremiss på hela
            betänkandet. Jag hoppas att man då också passar på att förbättra
            några av de här sakerna och att man inte som vanligt bara skall
            vänta på utredningar, utredningar och utredningar.
          </note>
          <note>
            Vi skall inte stå här och ha en lång debatt om företagsklimatet.
            Det finns många saker som är bra i Sverige, och det finns många
            saker som är bra när det gäller företagsklimatet. Framför allt
            finns det väldigt många svenskar som är väldigt duktiga, har en
            mycket hög produktivitet och - framför allt - är väldigt duktiga
            på att jobba i team. Det är alldeles självklart, och det är något
            vi båda borde vara mycket glada över, att en del utländska företag
            lägger en del av sin produktion här.
          </note>
          <note>
            Låt mig bara litet kort ta upp det här med användarkretsarna.
            Som vi ser det finns det nu en stor risk för snedvriden konkurrens.
            Låt oss ta ett exempel med en restaurang. Den bank som lånar ut
            pengar till restaurangen har mycket god koll på hur restaurangen
            går, hur dess betalningar går, hur den släpar, vilka krediter
            den har osv. Samtidigt har t.ex. leverantörerna, som många gånger
            är mycket mindre och mycket mer sårbara, naturligtvis inte tillgång
            till samma information och löper därmed mycket större risker.
            Det här gör förstås att t.ex. ett bryggeri kan säga: Vi vill faktiskt
            ha betalt i förskott eller vid leverans av vara.
          </note>
          <note>
            På det sättet får alltså restaurangen 30 dagar mindre i kredittid.
            Det här är definitivt ett problem. Det finns dock bra exempel,
            t.ex. i Tyskland, på att det går att göra någonting åt de här
            sakerna.
          </note>
          <note type="speaker">
            Anf. 77 SVEN-ERIK ÖSTERBERG (s) replik:
          </note>
          <note>
            Herr talman! Jag tycker att det var intressant att höra, efter
            ett ganska kraftigt utspel inledningsvis från
          </note>
          <note>
            Per Bill om vad socialdemokratiska regeringar har gjort beträffande
            företagsklimatet, att Per Bill ändå tycker att det finns ganska
            mycket som är bra med det svenska företagsklimatet. På den punkten
            kan vi nog enas ganska väl.
          </note>
          <note>
            Beträffande återremissyrkandet kan jag säga att det beror på
            det som jag har sagt, nämligen att vi faktiskt har lyssnat på
            kreditupplysningsföretagen.
          </note>
          <note>
            Den tid de har för att förbereda den här lagändringen är för
            kort; de behöver ha en något längre tid. Det är skälet i sig.
            Jag tycker att vi har varit lyhörda på den punkten. Man föreslår
            själva den förändring som vi så småningom kommer att ta upp i
            utskottsbehandlingen.
          </note>
          <note>
            Det tycker jag bevisar att vi är lyhörda i den här frågan. Vi
            har tagit hänsyn till de synpunkter som har lämnats.
          </note>
          <note>
            Javisst, det är lätt att peka på att om man skulle vidga användarkretsen
            skulle man kunna få den effektivare. Det är möjligt om man tittar
            på det från det hållet. Men det finns hela tiden en risk när man
            handlägger frågor som lyder under tystnadsplikt, ju mer man utvidgar
            denna krets, desto större är risken att också integriteten kommer
            i fara.
          </note>
          <note>
            Moderaternas lösning är att man skall låta personer som inte
            vill vara med i registret ställa sig utanför.
          </note>
          <note>
            Vilken effektivitet skulle det leda till på sikt, Per Bill, om
            man låter den idén löpa vidare att den som inte vill vara med
            får ställa sig utanför? Vilken krets kommer till sist att vara
            kvar och falla under kreditupplysningen? Det tycker jag är en
            intressant aspekt.
          </note>
          <note type="speaker">
            Anf. 78 PER BILL (m) replik:
          </note>
          <note>
            Herr talman! Det svenska företagsklimatet är ganska gott, trots
            den socialdemokratiska regeringen, skulle jag säga.
          </note>
          <note>
            Den andra frågan gällde återremissen. Ja, efter ett förhastat
            och dåligt beslut är det naturligtvis bra att ni nu åtminstone
            ger kreditupplysningsbolagen litet tid att ställa om, så att de
            inte blir lagbrytare mot sin egen vilja, därför att de inte hinner
            med. Naturligtvis är det bra att ni gör en återremiss, men det
            hade varit ännu bättre om ni aldrig hade kommit på denna idé att
            stödja en vänsterpartimotion.
          </note>
          <note type="speaker">
            Anf. 79 SVEN-ERIK ÖSTERBERG (s) replik:
          </note>
          <note>
            Herr talman! Talet om det företagsklimat som råder trots socialdemokratisk
            regering får mig att undra om Per Bill lyssnade när jag läste
            upp siffrorna. De visar en förbättring som har skett under senare
            år.
          </note>
          <note>
            Tittar man tillbaka på direktinvesteringar och det som hände
            under den borgerliga perioden 1991-1994 tror jag att man finner
            att det pekar på helt andra siffror.
          </note>
          <note>
            Det kan vi ha en särskild debatt om sedan, Per Bill.
          </note>
          <note>
            Återremissen har jag inte så mycket mer att säga om. Vi har olika
            syn på hur vi vill lösa det här problemet. Jag tycker att vi har
            varit lyhörda för de synpunkter som har lämnats och kommer att
            ta fasta på det.
          </note>
          <note type="speaker">
            Anf. 80 ROY OTTOSSON (mp) replik:
          </note>
          <note>
            Herr talman! Sven-Erik Österberg kommenterade aldrig, tyckte
            jag, vad det är för motiv bakom att utvidga den krets som skall
            få kreditupplysningskopia till handels- och kommanditbolag. Det
            har invänts ganska kraftfullt mot detta. Det kommer att leda till
            att man faktiskt får sämre villkor, när man på grund av det här
            beslutet inte på samma sätt som tidigare tar kreditupplysningskopia.
            Det leder till ökade kreditrisker också. Det är svårt att se hur
            man förenar det med den allmänna utsagan om att man skall förbättra
            företagsklimatet, framför allt för de små och medelstora företagen.
            Det är väl de i första hand som på det här sättet kan riskera
            en sämre kreditupplysning.
          </note>
          <note>
            Vad är det bärande motivet för socialdemokraterna för att föreslå
            den här utvidgningen?
          </note>
          <note type="speaker">
            Anf. 81 SVEN-ERIK ÖSTERBERG (s) replik:
          </note>
          <note>
            Herr talman! Det var bra att den frågan kom upp.
          </note>
          <note>
            Man hinner inte kommentera allting i ett huvudanförande.
          </note>
          <note>
            Det finns ett skäl till det här. Man kan så att säga dra en gräns
            när det gäller juridisk person, som handelsbolag och kommanditbolag
            är. Det är att den som har ett handelsbolag oftast också är personligt
            betalningsansvarig för sitt bolag i händelse av att det kommer
            på obestånd. Detsamma gäller kommanditbolag, åtminstone när det
            gäller kommanditären. Den som står för bolaget har också ett sådant
            ansvar. Det skiljer sig ganska markant från ett aktiebolag. I
            ett handelsbolag och ett kommanditbolag kan det finnas intresse
            för en utvidgning, så att man har samma rättigheter som den som
            företräder enskild firma. Det är huvudskälet till det här förslaget
            från vår sida. Vi ser den utvidgningen som viktig.
          </note>
          <note type="speaker">
            Anf. 82 ROY OTTOSSON (mp) replik:
          </note>
          <note>
            Herr talman! Jag skall försöka förstå Sven-Erik
          </note>
          <note>
            Österbergs svar. Är det integritetsskäl som ligger bakom eller
            är det någonting annat?
          </note>
          <note type="speaker">
            Anf. 83 SVEN-ERIK ÖSTERBERG (s) replik:
          </note>
          <note>
            Herr talman! Man är mer ansvarig för det här om man också är
            betalningsansvarig för sin egen firma.
          </note>
          <note>
            Det kan finnas ett större skäl till att man också vet vad som
            rör sig omkring det här. Det finns också exempel på att småbolag
            emellan sig faktiskt gör okynnesbeställningar av upplysningar
            med det sätt som gäller.
          </note>
          <note>
            Då kan det vara en fördel för den som blir utsatt för undersökningen
            att faktiskt se vem som har beställt de här uppgifterna så att
            man kan härleda detta.
          </note>
          <note>
            Jag skulle också vilja säga att de farhågor som kreditupplysningsföretagen
            har, att man skulle bli överhopad av sådana som skulle vända sig
            till dem därför att man får reda på att kreditupplysningar har
            begärts, tror jag är litet överilade. De flesta av oss har väl
            någon gång, om vi har beställt kreditkort t.ex., fått en sådan
            här beställaruppgift och även en upplysningskopia. Stämmer uppgifterna
            är det inte så mycket att oja sig över. Men är de felaktiga säger
            vi så klart till. Då finns det också en rättssäkerhet i ärendet,
            utgår det fel kreditupplysningsuppgifter har man också möjlighet
            att påverka det. Jag ser inte den farhågan som särskilt allvarlig
            här.
          </note>
          <note>
            När det här får sätta sig tror jag att det visar sig att farhågorna
            är överdrivna när det gäller att det här skulle få stor påverkan
            på något sätt och att man skulle få en sämre kreditgivning över
            lag. Jag tror inte så mycket på det. Det här kommer att harmonisera
            sig efter ett tag och falla väl ut när det väl kommer i gång.
          </note>
          <note type="speaker">
            Anf. 84 PER ROSENGREN (v):
          </note>
          <note>
            Herr talman! Vissa moderater förnekar sig aldrig.
          </note>
          <note>
            Det är de som ännu inte har lämnat sandlådestadiet.
          </note>
          <note>
            Jag tvingas konstatera att Per Bill är en av dem. I
          </note>
          <note>
            inledningen på sitt anförande säger Per Bill: Och så har man
            fått vända sig till de gamla kommunisterna.
          </note>
          <note>
            Vad har det för bäring i det förslag som vi har lagt fram när
            det gäller ny kreditupplysningslag?
          </note>
          <note>
            Jag gör aldrig några kopplingar mellan Moderaterna, Högerpartiet,
            Nysvenska rörelsen och sådana saker och obskyra historiska falanger
            inom högerpartiet. Jag aktar mig väldigt noga för det. Jag tycker
            att vi skall hålla debatten på en politiskt acceptabel nivå.
          </note>
          <note>
            Vi skall diskutera de sakfrågor som finns och inte ge oss in
            på den typen av invektiv.
          </note>
          <note>
            Till ärendet. Jag har litet svårt att förstå varför reservanterna
            över huvud taget reserverar sig. Det pågår ett arbete med framför
            allt flödesinformation inom
          </note>
          <note>
            Regeringskansliet. Man är alltså på väg att lösa detta.
          </note>
          <note>
            Det stora problemet när det gäller flödesinformation är naturligtvis
            de sanktionsmöjligheter som behövs om vi nu skall få flödesinformation.
            Det bygger väldigt mycket på att den information som flödar också
            är korrekt. Då är det väldigt viktigt att ett ärende som kommer
            till riksdagen också är korrekt utrett.
          </note>
          <note>
            Nu har också finansutskottet sagt att detta arbete bör ske skyndsamt.
            Det tycker jag är bra. Jag har nämligen samma grunduppfattning
            när det gäller flödesinformation som reservanterna. Skillnaden
            är att jag tror att det är saker på gång.
          </note>
          <note>
            Jag tror att det är viktigt att vi samarbetar för att lösa de
            här problemen, inte minst för att skapa ett bättre företagsklimat.
            Men moderaterna väljer aldrig samarbete. Moderaterna väljer konfrontation.
            Jag tror att vi skulle vinna mer på att titta på sakfrågan, hur
            vi kan plocka fram sakfrågan i främre ledet.
          </note>
          <note>
            En av motionärerna i ärendet när det gäller flödesinformation,
            Bengt Harding Olson, har jag haft ganska intensiv kontakt med.
            Han skrev en mycket fullödig motion där han beskrev situationen.
            Han tycker faktiskt att den överenskommelse som vi har gjort med
            socialdemokraterna är mycket bra. Han menar också att det kanske
            gäller att söka kompromisser, att föra frågan framåt i stället
            för att ständigt söka reservationer.
          </note>
          <note>
            Till min motion - jag tackar för att den tillstyrkts
          </note>
          <note>
            - som handlar om att kreditupplysningskopia och beställaruppgift
            inte bara skall gå till enskilda firmor, utan även till handelsbolag
            och kommanditbolag.
          </note>
          <note>
            För mig är det ganska naturligt att gränsen inte går vid juridisk
            person utan att den går där det finns ett personligt betalningsansvar
            i de olika företagsformerna. Den gränsen går ju faktiskt inte
            vid juridisk person, utan där är ju enskild firma, handelsbolag
            och kommanditbolag att jämställa snarare än handelsbolag, kommanditbolag
            och aktiebolag. I aktiebolaget är man ju de facto bara ansvarig
            med insatt kapital. Det är t.o.m. så att handelsbolagsdelägarna
            faktiskt är mer betalningsansvariga än ägarna i de enskilda firmorna
            är. I handelsbolaget föreligger ju ett solidariskt ansvar, dvs.
            man kan bli ansvarig för att betala den andra delägarens skulder
            också. Regressrätt finns visserligen i nästa skede, men det behöver
            inte vara värt något.
          </note>
          <note>
            Egentligen ligger inte ansvaret på majoriteten att förklara varför
            man har valt denna linje. Det är snarare så att ni reservanter
            bör förklara varför ni lägger gränsen vid juridisk person. Det
            finns ju ingen logik i det. Ni accepterar att det skall gå ut
            kopia till enskilda firmor, men inte till handelsbolag och kommanditbolag.
            Varför väljer ni just den gränsen? Vad finns det för logik i detta?
          </note>
          <note>
            När det sedan gäller vilken instans som skall vara tillsynsmyndighet
            tycker jag att det ligger en hel del i det Per-Ola Eriksson säger,
            att det kanske skall vara
          </note>
          <note>
            Finansinspektionen, i ett läge när vi har flödesinformation.
            Då är det kanske inte i första hand integritetsfrågorna som är
            för handen utan kanske snarare en näringspolitisk fråga. Jag menar
            att det kanske blir intressant att titta på det den gången regeringen
            kommer med ett förslag som innebär flödesinformation, men i det
            nuvarande läget tycker jag nog ändå att
          </note>
          <note>
            Datainspektionen är den riktiga instansen för tillsynen.
          </note>
          <note>
            Jag instämmer i förslaget om återremiss av hela betänkandet för
            att man skall kunna få fram en lagstiftning som innebär att ikraftträdandet
            skall ske först den 1 oktober. Det är alldeles tydligt på det
            sättet att man inte hinner få fram regler och anpassa sig till
            den nya lagen som det ser ut nu, och då skall vi inte obstruera
            och införa en lag som kreditupplysningsföretagen inte hinner anpassa
            sig efter. Jag tycker att det är ganska naturligt att man, där
            det finns fakta och bäring, skall gå kritikerna till mötes.
          </note>
          <note>
            Liksom Sven-Erik Österberg har jag oerhört svårt att förstå den
            kritik som riktats från kreditupplysningsföretagen. Visst, det
            kan bli litet extra kostnader, men jag bedömer dessa integritetsfrågor
            och den naturliga gränsdragning som sker vid att man har personligt
            betalningsansvar i företaget som viktigare än att dra någon diffus
            gräns vid juridisk person. Jag förstår alltså fortfarande inte
            men skulle vilja ha ett svar här i dag: Vad är motivet för att
            välja gränsen juridisk person?
          </note>
          <note>
            I övrigt instämmer jag i finansutskottets betänkande.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            JoU15 Skydd av hotade arter samt aktionsplaner för biologisk
            mångfald
          </note>
          <note>
            Mom. 7 (utökade befogenheter för Tullverket)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            46 för res. 2
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 22 c, 23 fp
          </note>
          <note>
            För res. 2: 17 v, 17 mp, 12 kd
          </note>
          <note>
            Frånvarande: 16 s, 10 m, 5 c, 3 fp, 5 v, 1 mp, 3 kd
          </note>
          <note>
            Mom. 11 (översyn av skyddsjakten)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            291 för utskottet
          </note>
          <note>
            17 för res. 5
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 24 fp, 17 v, 12 kd
          </note>
          <note>
            För res. 5: 17 mp
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 14 (skärpta straff för illegal handel med skyddade arter)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            31 för res. 6
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 70 m, 23 c, 23 fp, 17 v
          </note>
          <note>
            För res. 6: 1 s, 1 fp, 17 mp, 12 kd
          </note>
          <note>
            Frånvarande: 17 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 17 (frivilliga avsättningar av mark för naturvårdsändamål)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            Votering:
          </note>
          <note>
            238 för utskottet
          </note>
          <note>
            70 för res. 8
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 23 c, 24 fp, 17 v, 17 mp, 12 kd
          </note>
          <note>
            För res. 8: 70 m
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 22 (utredning om fågelarter i jordbrukslandskapet)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 30 (skydd av vattendrag)
          </note>
          <note>
            1. utskottet
          </note>
          <note>
            2. res. 12 (mp)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 31 (kalkning och biologisk mångfald)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets hemställan med den ändring som föranleddes av bifall
            till mot. Jo22 yrk. 4 (kd)
          </note>
          <note>
            Votering:
          </note>
          <note>
            296 för utskottet
          </note>
          <note>
            12 för mot.
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 24 fp, 17 v, 17 mp
          </note>
          <note>
            För mot.: 12 kd
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 40 (revidering av det rättsliga förfarandet vid oljeutsläpp
            till havs)
          </note>
          <note>
            1. utskottet
          </note>
          <note>
            2. res. 15 (mp)
          </note>
          <note>
            Votering:
          </note>
          <note>
            280 för utskottet
          </note>
          <note>
            28 för res. 15
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 24 fp, 17 v, 1 kd
          </note>
          <note>
            För res. 15: 17 mp, 11 kd
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 48 (genmodifierade jordbruksgrödor m.m.)
          </note>
          <note>
            1. utskottet
          </note>
          <note>
            2. res. 17 (c, v, mp)
          </note>
          <note>
            Votering:
          </note>
          <note>
            238 för utskottet
          </note>
          <note>
            58 för res. 17
          </note>
          <note>
            11 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 69 m, 1 c, 22 fp, 1 kd
          </note>
          <note>
            För res. 17: 22 c, 2 fp, 17 v, 17 mp
          </note>
          <note>
            Avstod: 11 kd
          </note>
          <note>
            Frånvarande: 16 s, 11 m, 4 c, 2 fp, 5 v, 1 mp, 3 kd
          </note>
          <note>
            Mom. 52 (monetär värdering)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. Jo779 yrk. 9 (kd)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 58 (efterlevnad av internationella konventioner)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Votering:
          </note>
          <note>
            265 för utskottet
          </note>
          <note>
            43 för res. 20
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 10 fp, 17 v
          </note>
          <note>
            För res. 20: 14 fp, 17 mp, 12 kd
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU22 Ikraftträdande av lagen (1994:1818) om åtgärder beträffande
            djur och växter som tillhör skyddade arter
          </note>
          <note>
            Kammaren biföll utskottets hemställan.
          </note>
          <note>
            KU9 Samtjänst vid medborgarkontor
          </note>
          <note>
            Mom. 2 (utformningen av medborgarkontoren)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            29 för res. 1
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 24 fp, 17 mp
          </note>
          <note>
            För res. 1: 17 v, 12 kd
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 3 (integritets- och kostnadsfrågor)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            238 för utskottet
          </note>
          <note>
            70 för res. 2
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 23 c, 24 fp, 17 v, 17 mp, 12 kd
          </note>
          <note>
            För res. 2: 70 m
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Mom. 4 (medverkande organ)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            280 för utskottet
          </note>
          <note>
            28 för res. 3
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 23 c, 24 fp, 17 mp, 1 kd
          </note>
          <note>
            För res. 3: 17 v, 11 kd
          </note>
          <note>
            Frånvarande: 16 s, 10 m, 4 c, 2 fp, 5 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU20 Kommunal samverkan
          </note>
          <note>
            Mom. 1 (kommunal samverkan)
          </note>
          <note>
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            241 för utskottet
          </note>
          <note>
            23 för res. 2
          </note>
          <note>
            43 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 33 m, 23 c, 23 fp, 17 v
          </note>
          <note>
            För res. 2: 6 m, 17 mp
          </note>
          <note>
            Avstod: 30 m, 1 fp, 12 kd
          </note>
          <note>
            Frånvarande: 16 s, 11 m, 4 c, 2 fp, 5 v, 1 mp, 3 kd
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (m, fp)
          </note>
          <note>
            Votering:
          </note>
          <note>
            184 för utskottet
          </note>
          <note>
            90 för res. 1
          </note>
          <note>
            32 avstod
          </note>
          <note>
            43 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 17 v
          </note>
          <note>
            För res. 1: 67 m, 23 fp
          </note>
          <note>
            Avstod: 2 m, 1 fp, 17 mp, 12 kd
          </note>
          <note>
            Frånvarande: 16 s, 11 m, 5 c, 2 fp, 5 v, 1 mp, 3 kd
          </note>
          <note>
            Mom. 3 (ändringar i kommunallagen [1991:900])
          </note>
          <note>
            1. utskottet
          </note>
          <note>
            2. res. 5 (m, fp, v, mp)
          </note>
          <note>
            Votering:
          </note>
          <note>
            168 för utskottet
          </note>
          <note>
            125 för res. 5
          </note>
          <note>
            14 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 1 v
          </note>
          <note>
            För res. 5: 68 m, 23 fp, 16 v, 17 mp, 1 kd
          </note>
          <note>
            Avstod: 2 m, 1 fp, 11 kd
          </note>
          <note>
            Frånvarande: 16 s, 10 m, 5 c, 2 fp, 5 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU23 Ändringar i kreditupplysningslagen
          </note>
          <note>
            Återförvisningsyrkande (s)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Tredje vice talmannen konstaterade att minst en tredjedel av
            de röstande hade bifallit återförvisning av ärendet till utskottet
            för ytterligare beredning.
          </note>
          <note>
            Kammaren hade således bifallit återförvisningsyrkandet med acklamation.
          </note>
          <note>
            Beslut om samlad votering
          </note>
          <note>
            På förslag av tredje vice talmannen medgav kammaren att lagutskottets
            betänkanden LU16, LU17,
          </note>
          <note>
            LU20 och LU22 samt socialförsäkringsutskottets betänkanden SfU11
            och SfU16 fick avgöras i ett sammanhang efter avslutad debatt.
          </note>
          <note>
            11 § Registrering av fartyg
          </note>
          <note>
            Föredrogs
          </note>
          <note>
            Lagutskottets betänkande 1996/97:LU16
          </note>
          <note>
            Registrering av fartyg (prop. 1996/97:130)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            12 § God man för ensamma flyktingbarn
          </note>
          <note>
            Föredrogs
          </note>
          <note>
            Lagutskottets betänkande 1996/97:LU17
          </note>
          <note>
            God man för ensamma flyktingbarn (prop.
          </note>
          <note>
            1996/97:113)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            13 § Ny växtförädlarrättslag
          </note>
          <note>
            Föredrogs
          </note>
          <note>
            Lagutskottets betänkande 1996/97:LU20
          </note>
          <note>
            Ny växtförädlarrättslag (prop. 1996/97:128)
          </note>
          <note type="speaker">
            Anf. 85 AGNE HANSSON (c):
          </note>
          <note>
            Herr talman! Vi skall nu besluta om en ny svensk lag för växtförädling.
            Motivet för lagen är att vi i
          </note>
          <note>
            Sverige har haft en skyddsform för växtförädling -
          </note>
          <note>
            dvs. en typ av patentskydd för vissa växtsorter - som varit reglerad
            enligt två tidigare författningar. Inom
          </note>
          <note>
            EU har det funnits en egen ordning som ansluter till en internationell
            konvention. Det är otympligt att ha produkter skyddade efter olika
            system. Därför synkroniseras nu skyddet för svenskt vidkommande
            genom en anslutning till den internationella konventionen av den
            2 december 1961 för skydd av växtförädlingsprodukter. Därmed skapas
            enhetliga regler inom hela den europeiska unionen, vilket är en
            klar fördel.
          </note>
          <note>
            Ett annat viktigt skäl är att biotekniken tas om hand i ett regelsystem.
            Från Centerpartiets sida hälsar vi med tillfredsställelse att
            den nya växtförädlarrättslagen nu har kommit fram. Det är min
            förhoppning att ett tillräckligt antal länder snabbt ansluter
            sig så att lagen blir tillämplig enligt den internationella konventionen.
          </note>
          <note>
            Vi i Centerpartiet har emellertid en invändning. Vi menar nämligen
            att lagstiftningen skulle ha gått längre och att den skulle ha
            gjorts tydligare på ett område.
          </note>
          <note>
            Det gäller då det s.k. jordbruksundantaget. För enskilda lantbrukare
            som använder egen skörd av en skyddad växtsort för att så på nytt
            har ett undantag gjorts tidigare i lagstiftningen. Det skall alltså
            vara möjligt för en enskild lantbrukare att rensa det blivande
            utsädet och så på nytt utan hinder för rättighetsinnehavaren.
            I lagstiftningen råder det nu oklarhet om hur omfattande detta
            undantag är. Skall undantaget gälla också i det fall en lantbrukare
            överlåter åt någon annan att rensa det egna utsädet, s.k. legorensning?
            Här ger inte EG:s förordning någon vägledning.
          </note>
          <note>
            Klart är att lantbrukaren skall betala till rättighetsinnehavaren
            när han utnyttjar växtsorten. Små lantbrukare undantas från detta.
            Men för den s.k. legorensningen ges det ingen vägledning. Här
            skiljer sig konventionen och EG-reglerna åt. Den slutsatsen kan
            man dra, trots att reglerna är komplicerade och svåra att tyda.
          </note>
          <note>
            I ett sådant läge kan Sverige välja att antingen mörka och inte
            klarlägga lagstiftningen och hoppas på att ingenting händer eller
            att ett skadeståndsfall som får avgöras i domstol blir prejudicerande
            på den fortsatta tillämpningen. Eller också kan Sverige i den
            egna lagstiftningen slå fast vad som har gällt tidigare och vad
            som vi här tycker är rätt och rimligt. Utskottsmajoriteten har
            valt att mörka. Vi i Centerpartiet väljer den öppna och raka linjen.
            Vi väljer att skingra osäkerheten och klarlägga i lagstiftningen
            vad som skall gälla i fråga om jordbruksundantaget. Det gör vi
            av följande skäl.
          </note>
          <note>
            För det första är det otympligt och otillfredsställande att genom
            att mörka i lagstiftningen använda rättsmaskinen för att genom
            prejudicerande domar klarlägga lagstiftarens otydlighet. Det är
            att undandra sig ett ansvar från lagstiftarens sida. Det tycker
            vi är otympligt.
          </note>
          <note>
            För det andra är det själva användningen som i grunden motiverar
            kompensationen till sortinnehavaren. Därmed faller enligt vår
            uppfattning rensningen och andra åtgärder som vidtas med utsädesmaterialet
            utanför den ersättningspliktiga hanteringen.
          </note>
          <note>
            Har man en gång betalat sortinnehavaren för utsädet skall man
            sedan ha rätt att använda det för egen räkning efter eget huvud
            utan att ytterligare ersättningsanspråk skall kunna göras från
            rättighetsinnehavarens sida. Det är en rak och klar linje. Med
            ett sådant synsätt bör den enda rimliga tolkningen av EG-
          </note>
          <note>
            reglerna vara att sortinnehavaren inte skall ha rätt till ersättning
            av legorensare för det utsäde som omfattas av jordbruksundantaget.
          </note>
          <note>
            En hantering av jordbruksundantaget enligt det nu redovisade
            synsättet finns angiven i reservation nr 3, som bygger på ett
            förslag i Centerpartiets kommittémotion i frågan.
          </note>
          <note>
            Jag ber, herr talman, att få yrka bifall till reservation nr
            3 under mom. 5 i lagutskottets hemställan. I
          </note>
          <note>
            fråga om övriga moment yrkar jag bifall till utskottets hemställan.
          </note>
          <note type="speaker">
            Anf. 86 KARIN OLSSON (s):
          </note>
          <note>
            Herr talman! Skyddet för nya växtsorter regleras i en särskild
            civilrättslig skyddsform, växtförädlarrätt.
          </note>
          <note>
            Det är denna skyddsform som vi skall behandla här i kammaren
            i dag.
          </note>
          <note>
            I lagutskottets betänkande 1996/97:LU20 behandlas frågan om en
            ny växtförädlarrättslag liksom de motioner som väckts med anledning
            av proposition
          </note>
          <note>
            1996/97:128.
          </note>
          <note>
            Jag börjar med att yrka bifall till hemställan i utskottets betänkande
            och avslag på samtliga reservationer.
          </note>
          <note>
            Låt mig ge en del bakgrundsfakta.
          </note>
          <note>
            Skyddet för nya växtsorter liknar patentskyddet, men är egentligen
            inte ett rent patentskydd. Skyddet regleras i växtförädlarrättslagen
            och i växförädlarrättskungörelsen.
          </note>
          <note>
            Enligt lagen kan den som framställt en ny växtsort genom registrering
            erhålla växtförädlarrätt, vilket innebär en viss ensamrätt att
            yrkesmässigt utnyttja sorten. Skyddstiden är i dag 20 år. Ansökningar
            om växtförädlarrätt prövas av Statens växtsortnämnd.
          </note>
          <note>
            Växtförädlarrättslagen reglerar endast det immaterialrättsliga
            skyddet för växtförädlingsprodukter. Därutöver finns det en offentligrättslig
            reglering som bygger på obligatorisk kvalitetskontroll och certifiering
            av utsäde av lantbruks- och köksväxter som skall föras ut i handeln.
            Den verksamheten regleras i utsädeslagen.
          </note>
          <note>
            Den 27 april 1995 infördes en gemensam europeisk växtförädlarrätt
            som nu är gällande parallellt med nationalstaternas skydd för
            växtsorter. Denna EG-
          </note>
          <note>
            förordning är direkt tillämplig och gäller som lag i det här
            landet.
          </note>
          <note>
            Nu kan medlemsstaterna behålla sina skyddssystem, men det går
            inte att ha samma växtsort skyddad både på nationell nivå och
            enligt EG-systemet.
          </note>
          <note>
            Växtförädlarrättslagen bygger på 1961 års internationella konvention
            för skydd av växtförädlingsprodukter, allmänt benämnd UPOV-konventionen.
          </note>
          <note>
            En reviderad text av 1961 års konvention antogs
          </note>
          <note>
            1978. Sverige har tillträtt 1978 års konventionstext och år 1983
            anpassat den svenska lagstiftningen till den nya konventionstexten
            genom vissa ändringar i växtförädlarrättslagen.
          </note>
          <note>
            Den 19 mars 1991 reviderades konventionen på nytt. Sverige har
            undertecknat, men inte tillträtt, den reviderade konventionstexten,
            som ännu inte har trätt i kraft. Syftet har varit att:
          </note>
          <note>
            förtydliga vissa bestämmelser, stärka växtförädlarnas rättigheter
            och anpassa konventionen till utvecklingen på bioteknikområdet.
          </note>
          <note>
            För att den nya konventionstexten skall träda i kraft måste den
            ratificeras eller tillträdas av minst fem stater. Tre av dessa
            måste var anslutna till några av de äldre konventionerna. Hittills
            har Danmark, Israel och
          </note>
          <note>
            Nederländerna ratificerat den nya konventionstexten.
          </note>
          <note>
            I propositionen föreslår regeringen att Sverige skall ansluta
            sig till den reviderade internationella konventionen. Den nu gällande
            växtförädlarrättslagen uppfyller inte de åtaganden som en anslutning
            till konventionstexten innebär. I propositionen föreslås därför
            ett förslag till en ny växtförädlarrättslag som i vissa avseenden
            innebär en förstärkning av ensamrätten till nya växtsorter. Förslaget
            innebär bl.a. ett bredare skyddsomfång och en ändrad instansordning.
          </note>
          <note>
            Beslut av Statens växtsortnämnd skall enligt förslaget överklagas
            till Patentbesvärsnämnden. Lagen föreslås träda i kraft den dag
            regeringen bestämmer.
          </note>
          <note>
            En anpassning till den nya konventionstexten skulle därför innebära
            att ett mer tidsanpassat instrument får styra den svenska lagstiftningen.
            En annan viktig skillnad mellan den äldre och den nya texten är
            att
          </note>
          <note>
            1991 års konventionstext öppnar skyddssystemet för hela växtriket.
            Detta medför vinster från rättvisesynpunkt.
          </note>
          <note>
            En förädlare riskerar nämligen inte att komma i en sämre situation
            därför att hon eller han ägnar sig åt någon art som inte finns
            med den nationella listan över arter och släkten på vilka växtförädlarrätten
            är tillämplig. Dessutom torde det vara önskvärt att det nationella
            systemet i möjligaste mån bärs upp av samma principer som EG-växtförädlarrättslagen.
          </note>
          <note>
            Om de olika systemen avviker alltför mycket från varandra kan
            det innebära praktiska problem vid användningen av växtsorten.
            Intresset av såväl användarvänlighet som konkurrensneutralitet
            mellan systemen talar för att den svenska lagstiftningen nära
            bör anslutas till den som gäller på gemenskapsnivå.
          </note>
          <note>
            Med anledning av det påstående som finns i Miljöpartiets motion
            att trenderna inom växtförädlingen inte är förenliga med ett hållbart
            jordbruk vill jag peka på följande. Eftersom det främst är utvecklingsländerna
            som besitter de genetiska resurserna och den industrialiserade
            delen av världen den moderna teknologin, torde det ligga i hela
            mänsklighetens intresse att det sker en överföring och ett utbyte
            av dessa tillgångar länderna emellan. Detta är också en bärande
            tanke bakom den konvention som antogs vid FN:s konferens om miljö
            och utveckling i Rio de Janeiro
          </note>
          <note>
            1992. I konventionen tillerkänns staterna en suverän rätt till
            sina naturresurser. Genom ett antal bestämmelser om tillträde
            till och överföring av de genetiska resurserna avser man att skapa
            en marknad där de länder som tillhandahåller resurserna får delta
            i forsknings- och utvecklingsarbetet. Dessa skall också få del
            av resultaten av detta arbete och i de vinster som uppkommer vid
            utnyttjandet av de genetiska resurserna.
          </note>
          <note>
            Teknik som är av betydelse för den biologiska mångfalden eller
            för utnyttjande av genetiska resurser skall överföras till utvecklingsländerna
            på förmånliga villkor. Parterna skall samarbeta för att säkerställa
            att immaterialrätten verkar till stöd för konventionens syften
            och inte motverkar den. Upplåtelse av licens för viss produktion
            på villkor som är förenliga med konventionstexten kan vara ett
            sätt att överföra teknologi till utvecklingsländerna.
          </note>
          <note>
            Det är också väsentligt för bönderna i tredje världen hur utvecklingsländerna
            utvecklar sin egen växtförädlarrätt. För de länder som har en
            lägre grad av teknisk utveckling kan det t.o.m. vara en fördel
            med ett system som värnar den traditionella växtförädlingen i
            förhållande till modern genteknik. Om Sverige ansluter sig till
            1991 års konventionstext och anpassar sin lagstiftning därefter
            får detta direkta effekter endast på den svenska marknaden.
          </note>
          <note>
            Med anledning av detta ansluter sig utskottets majoritet till
            regeringens bedömning i propositionen och kan inte se att det
            ligger några egentliga motsättningar mellan strävandena att främja
            den biologiska mångfalden i utvecklingsländerna och växtförädlarrätten
            enligt UPOV-konventionen.
          </note>
          <note>
            Inom immaterialrätten gäller som huvudregel att en ensamrätt
            bara omfattar den första överlåtelsen av ett exemplar av en skyddad
            produkt. När rättighetsinnehavarens spridningsrätt är inskränkt
            på detta sätt brukar man tala om att den konsumeras. Konsumtionen
            av rätten till vidarespridning av skyddade produkter m.m. kan
            vara nationell, regional eller global. I
          </note>
          <note>
            vårt betänkande har vi konstaterat att vi saknar underlag för
            att bedöma önskvärdheten av en ordning inom växtförädlarrätten
            med global konsumtion framför allt med tanke på att den senast
            reviderade versionen ännu inte hunnit träda i kraft.
          </note>
          <note>
            Herr talman! En fråga som behandlas i Centerpartiets motion är
            frågan om jordbruksundantaget. Utskottet har i och för sig förståelse
            för motionärens uppfattning att det är otillfredsställande att
            det av lagförslaget inte klart framgår vad som skall gälla i förhållandet
            mellan å ena sidan förädlare och å andra sidan legorensare som
            på odlarnas uppdrag tar befattning med det utsäde som omfattas
            av jordbruksundantaget.
          </note>
          <note>
            Det finns anledning till kritik mot den lösning som valts inom
            EG-rätten. Trots de invändningar som finns delar utskottet regeringens
            bedömning att intresset av en samordning av de nationella reglerna
            med de bestämmelser som redan gäller på gemenskapsnivå bör vara
            utslagsgivande.
          </note>
          <note>
            Utskottet delar också regeringens bedömning att
          </note>
          <note>
            EG-rätten inte medger någon säker slutsats om vad som skall anses
            gälla i förhållandet mellan legorensare och sortinnehavare. Att
            i förarbetena till den nya lagstiftningen uttala att den aktuella
            bestämmelsen skall tillämpas på visst sätt bör emellertid enligt
            utskottets mening inte komma i fråga. Risken är uppenbar att den
            svenska rättstillämpningen då kan leda i en riktning som senare
            visar sig vara oförenlig med EG-
          </note>
          <note>
            rätten. En sådan situation skulle sannolikt innebära komplikationer
            av allvarligare karaktär än vad den tills vidare rådande osäkerheten
            kan antas innebära.
          </note>
          <note>
            Dessutom får vi förutsätta att representanter för de berörda
            parterna i den rådande situationen kommer att träffa avtal om
            vilka villkor som skall gälla.
          </note>
          <note>
            Beträffande skyddstidens längd är en naturlig utgångspunkt att
            den inte bör vara längre än vad som är oundgängligen nödvändigt.
            Den skall vara så lång att rättsinnehavaren får kompensation för
            sitt arbete och skälig vinst. Även om skyddstiden utsträcks genom
          </note>
          <note>
            EG-växtförädlarrätten allmänt till 25 år och 30 år för potatis,
            vin och träd är det inte önskvärt att frågan om skyddstidens längd
            skall fälla avgörande när en förädlare står inför valet att skydda
            en växtsort genom EG-
          </note>
          <note>
            växtförädlarrätt eller genom nationell växtförädlarrätt.
          </note>
          <note>
            Herr talman! Det nationella systemet bör framstå som det naturliga
            alternativet när förädlaren inte har behov av skydd i mer än ett
            eller ett fåtal länder. En kortare skyddstid i den nationella
            rätten medför en risk att det inhemska systemet konkurreras ut
            av EG-
          </note>
          <note>
            växtförädlarrätten. Därför torde det inte vara möjligt att i
            en så central fråga som skyddstidens längd avvika på det sätt
            som förespråkas i motionen.
          </note>
          <note>
            Avslutningsvis, herr talman, yrkar jag bifall till utskottets
            hemställan och avslag på reservationerna.
          </note>
          <note type="speaker">
            Anf. 87 AGNE HANSSON (c) replik:
          </note>
          <note>
            Herr talman! Jag konstaterar att Karin Olsson och majoriteten
            delar min och Centerpartiets uppfattning att det är otillfredsställande
            att det inte av det lagförslag som vi nu behandlar klart framgår
            vad som gäller i fråga om jordbruksundantaget. Jag delar givetvis
          </note>
          <note>
            Karin Olssons uttalade kritik gentemot den lösning som valts
            i EG-rätten. Så långt är vi helt överens. Det är just därför att
            den lösningen är bristfällig som
          </note>
          <note>
            Centerpartiet har föreslagit en lösning som klarlägger vad som
            gäller. Skall någon ha rätt att rensa utsädet åt en lantbrukare
            utan att det skall medföra krav på ersättning till rättighetsinnehavaren
            eller inte? Det är den frågan som lagtexten skall ge ett klart
            besked om.
          </note>
          <note>
            Vi menar att det i lagen skall utsägas att denna rätt för legorensaren
            att rensa utsädet utan att bli ersättningsskyldig skall finnas,
            precis som det är enligt nuvarande svensk lag. Majoriteten vill
            inte det.
          </note>
          <note>
            Karin Olsson och majoriteten menar inte - om jag har fattat saken
            rätt - att legorensaren skall bli ersättningsskyldig, men vill
            inte att lagtexten klart skall säga ut detta. Man vill i stället
            "mörka". Min fråga blir då: Om legorensning skall vara möjlig
            utan att komplikationer skapas mellan parterna, varför skall vi
            inte säga det rent ut i lagtexten? Jag tycker att vi som land
            skall tala om hur vi uppfattar EG-rätten och inte överlåta det
            åt EG-domstolen.
          </note>
          <note type="speaker">
            Anf. 88 KARIN OLSSON (s) replik:
          </note>
          <note>
            Herr talman! Visst är det som Agne Hansson säger. Det känns inte
            helt bra att det inte glasklart framgår vad som gäller i förhållandet
            mellan lantbrukare och förädlare. Trots det kan det uppstå problem
            om vi beslutar som Centerpartiet vill. Ett av problemen är den
            risk som kan uppstå om den svenska rättstillämpningen leds i en
            riktning som längre fram visar sig vara oförenlig med EG-rätten.
            Det skulle säkert innebära större problem än den ovisshet som
            blir följden av det här förslaget.
          </note>
          <note>
            Ett annat skäl till att majoriteten i utskottet stöder förslaget
            är att vi förutsätter att de berörda parterna kommer att träffa
            uppgörelser om vilka villkor som skall gälla. Dessutom kan vi
            vara överens om att det är viktigt att växtförädlarna får den
            kompensation för sitt arbete och för sitt insatta kapital som
            krävs för att vi skall få en framgångsrik växtförädling.
          </note>
          <note>
            Enligt den information som jag har fått i samband med inläsning
            av detta ärende förekommer det en del svarthandel med utsäde,
            eftersom legoresning i dagsläget inte ger någon betalning till
            förädlarna. Det innebär att en del av växtförädlarnas ersättning
            naggas i kanten. Och det kan på sikt innebära att vi tappar ett
            antal arbetstillfällen inom växtförädlarnäringen.
          </note>
          <note>
            Fortfarande kommer dock odlaren att kunna använda sitt skördade
            material för eget bruk utan extra kostnader.
          </note>
          <note type="speaker">
            Anf. 89 AGNE HANSSON (c) replik:
          </note>
          <note>
            Herr talman! Det är helt riktigt att lantbrukaren även efter
            detta riksdagsbeslut kan använda sig av sitt eget skördade material
            som utsäde. Men kan han utan komplikationer anlita mjölnaren i
            bygden eller grannen för att rensa den mängd av sin egen skörd
            som han behöver som utsäde? Det är ju det som frågan gäller.
          </note>
          <note>
            Majoriteten ser risker med att arbeta in en bestämmelse om legoresning
            i förarbetena, säger man här. Svensk rättstillämpning skulle då
            kunna ledas i en riktning som senare visar sig vara oförenlig
            med EG-
          </note>
          <note>
            rätten. Jag förutsätter naturligtvis att Sverige även inom EU
            kommer att agera på ett sådant sätt att lagstiftningen blir klar
            och entydig vad beträffar reglerna om legoresning.
          </note>
          <note>
            Problemet med svarthandeln, i den mån den förekommer, bör lösas
            med andra metoder än att man gör lagstiftningen oklar och luddig.
            Hur en luddig och oklar lagstiftning skall kunna minska svarthandeln
            förstår jag inte.
          </note>
          <note>
            Självfallet skall växtförädlaren ha sin skäliga ersättning. Det
            vore bra om reglerna om hur det skall gå till klarades ut i lagstiftningen.
          </note>
          <note>
            Herr talman! Avslutningsvis konstaterar jag att majoriteten förutsätter
            att problemet med legoresningen klaras ut genom att parterna träffar
            en uppgörelse om vilka villkor som skall gälla. Jag hoppas att
            så kommer att ske. Då blir ju inte lagstiftningsproblemet löst,
            men frågan kan på det sättet ändå kanske få en praktisk lösning.
          </note>
          <note type="speaker">
            Anf. 90 KARIN OLSSON (s) replik:
          </note>
          <note>
            Herr talman! Jag är glad över det som Agne Hansson avslutade
            med. Det innebär att Agne Hansson hyser samma tilltro till de
            olika parterna som ingår i uppgörelsen - det handlar här om två
            parter.
          </note>
          <note>
            Jag yrkar omigen bifall till utskottets förslag, trots att det
            inte är lika glasklart som Agne Hansson är i just den här frågan.
          </note>
          <note type="speaker">
            Anf. 91 YVONNE RUWAIDA (mp):
          </note>
          <note>
            Herr talman! För att kunna få ett långsiktigt hållbart jordbruk
            krävs det en återgång till en större genetisk mångfald och en
            bättre lokal anpassning av jordbruket. För att detta skall bli
            möjligt bör lantbrukarna få ett större inflytande över växtförädlingens
            inriktning. Det är viktigt, eftersom man på så sätt förstärker
            lantbrukarnas kunskaper om lokal sort- och utsädeshantering.
          </note>
          <note>
            Inom växtförädlingen har man tyvärr alltför ensidigt prioriterat
            hög avkastning. De trender som råder inom växtförädlingen har
            gått mot en allt större kommersialisering och monopolisering,
            vilket har lett till att få växtsorter odlas på stora arealer
            på ett sätt som leder till ekologisk sårbarhet.
          </note>
          <note>
            I UPOV-konventionen från 1991 stärks växtförädlarnas ensamrätt.
            Det motverkar ett långsiktigt hållbart jordbruk. Det hotar också
            tillgängligheten till den biologiska mångfalden, framför allt
            för tredje världen.
          </note>
          <note>
            Som Karin Olsson sade belyste FN:s miljökonferens i Rio detta
            problem. Man slog då fast att alla stater borde ha rätt till sin
            biologiska mångfald. Tyvärr har inte tredje världen genom denna
            konvention tillförsäkrats den tillgången på det sätt som man borde
            ha.
          </note>
          <note>
            Vi i Miljöpartiet gör bedömningen att UPOV-
          </note>
          <note>
            konventionen från 1991 stärker växtföräldrarnas ställning alltför
            mycket på bekostnad av lantbrukarna.
          </note>
          <note>
            Eftersom konventionen innehåller förslag som vi är starkt kritiska
            till anser vi att Sverige inte bör tillträda den. Vi bör fortsätta
            att vara anslutna till UPOV-
          </note>
          <note>
            konventionen från 1978. Vi i Miljöpartiet vill alltså inte att
            Sverige skall ansluta sig till 1991 års UPOV-
          </note>
          <note>
            konvention.
          </note>
          <note>
            Jag vill dock nämna att konventionen innehåller en del förbättringar
            som vi vill skall införas i den svenska växtförädlarrättslagen.
            Vi vill bl.a. införa det förädlarbegrepp som förslås, att begreppet
            växtsort definieras på det sätt som görs i konventionen och att
            alla släkter och arter skall skyddas på lika villkor. Vi vill
            också att det skall vara en starkare betoning av det nyhetskrav
            som finns i konventionen.
          </note>
          <note>
            En sak som är på tok fel i konventionen är växtförädlarrättens
            giltighetstid. Detsamma gäller det förslag som regeringen lägger
            fram. Det är över huvud taget inte rimligt att de företag som
            tar fram nya sorter har ensamrätt att nyttja sorten i 20 år, enligt
            vad som gäller i dagens lagstiftning, än mindre i 25 och
          </note>
          <note>
            30 år, som är regeringens förslag och som är en anpassning till
            EG:s växtförädlarrätt. Vi i Miljöpartiet vill att växtförädlarrättens
            giltighets tid i den svenska växtförädlarrättslagen skall förkortas
            till tio år.
          </note>
          <note>
            Jag stöder alla reservationer, men jag yrkar bifall endast till
            reservationerna nr 1 och nr 4.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            14 § Ändringar i upphovsrättslagen
          </note>
          <note>
            Föredrogs
          </note>
          <note>
            Lagutskottets betänkande 1996/97:LU22
          </note>
          <note>
            Ändringar i upphovsrättslagen (prop. 1996/97:129)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            15 § Ändring i utlänningslagens förvarsbestämmelser
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1996/97:SfU11
          </note>
          <note>
            Ändring i utlänningslagens förvarsbestämmelser
          </note>
          <note>
            (prop. 1996/97:147)
          </note>
          <note type="speaker">
            Anf. 92 SIGGE GODIN (fp):
          </note>
          <note>
            Herr talman! Sedan lång tid tillbaka har många med all rätt kritiserat
            att såväl mottagande som förvar av flyktingar ombesörjs av polismakten,
            inte därför att polisen misskött sin uppgift utan snarast därför
            att en flykting inte är misstänkt för brott eller är presumtiv
            brottsling. Flyktingars och asylsökandes syn på polisen som sådan
            är också helt beroende på från vilket land de tvingats fly. Det
            har alltså funnits många goda skäl till att ompröva denna ordning.
          </note>
          <note>
            Det är därför glädjande att regeringen nu har kommit med ett
            förslag om att Invandrarverket skall ta över ansvaret för de utlänningar
            som enligt utlänningslagen måste tas i förvar. Det är också tillfredsställande
            att såväl utskottet som regeringen entydigt slår fast att den
            förvarstagne skall behandlas med respekt och humanitet och med
            ett beaktande av de svåra situation som utlänningen befinner sig
            i. Jag förutsätter också att uttrycket att den förvarstagne alltid
            skall sättas i centrum och att hans eller hennes ärende skall
            behandlas skyndsamt och med rättssäkerhet får en reell innebörd
            som svarar mot vad svenska medborgare lägger in i dessa begrepp.
          </note>
          <note>
            Herr talman! Trots min och Folkpartiets positiva inställning
            till förslaget om att flytta förvarstagandet från Polisen till
            Invandrarverket finns några väsentliga frågor som behöver förtydligas
            och förändras i utskottets majoritetsförslag. I propositionen
            anges under vilka förutsättningar den förvarstagne skall kunna
            placeras på anstalt, i häkte eller arrest. I specialmotiveringen
            anges att den föreslagna bestämmelsen skall tillämpas restriktivt.
            Vi reservanter anser att risken är uppenbar att bestämmelsen om
            "synnerliga skäl" kan komma att tillämpas om platsbrist skulle
            uppstå i en förvarslokal. Enligt vår bedömning bör det framgå
            av lagtexten att platsbrist aldrig får utgöra skäl för placering
            i häkte, arrest eller på anstalt.
          </note>
          <note>
            En asylsökande är ingen brottsling och skall därför inte sättas
            i häkte, arrest eller på anstalt. Vi i utskottet har vid besök
            på Kronobergshäktet i Stockholm med egna ögon sett ett kränkande
            förhållande som verkligen inte är värdigt en rättsstat. Vi finner
            det därför viktigt att lagen är så utformad att platsbrist aldrig
            får bli ett legitimt skäl att sätta asylsökande i häkte.
          </note>
          <note>
            Herr talman! Sverige har varit pådrivande vid tillkomsten av
            FN:s barnkonvention. Vi i Sverige har därför ett särskilt ansvar
            för att leva upp till våra förpliktelser. Jag vill med skärpa
            påpeka att förvar av barn skall ske i en så liten omfattning som
            bara är möjligt. Vi har många gånger fört den debatten här i kammaren.
            Statistiken är sådan att det inte alltid är helt lätt att se om
            barn tas i förvar i mindre omfattning i dag än tidigare. Det är
            därför viktigt att den frågan följs upp även fortsättningsvis.
            Folkpartiet delar också
          </note>
          <note>
            Rädda Barnens åsikt att en separat avdelning för ensamma barn
            och barnfamiljer måste inrättas i förvarslokalerna och att personal
            som finns i lokalerna skall ha särskild kunskap om barn.
          </note>
          <note>
            Invandrarverkets övertagande måste tillgodose
          </note>
          <note>
            Rädda Barnens krav. Vi reservanter kräver därför att separata
            avdelningar för ensamma barn och barnfamiljer skall finnas tillgängliga
            och att kunskap om och kompetens när det gäller barn skall finnas
            hos personalen. Vi anser att detta borde lagregleras för att säkerställas,
            och vi anser därför att regeringen skall återkomma med ett förslag
            som tillgodoser detta krav.
          </note>
          <note>
            Herr talman! Med detta yrkar jag bifall till reservation 5, men
            står självfallet bakom även reservation
          </note>
          <note>
            3.
          </note>
          <note type="speaker">
            Anf. 93 ULLA HOFFMANN (v):
          </note>
          <note>
            Herr talman! Vänsterpartiet har i många är krävt att asylsökande
            inte skall få placeras i häkte, polisarrest eller på kriminalvårdsanstalt.
            Sverige har upprepade gånger fått stark kritik från internationella
            institutioner och organisationer för att just förvarstagna utlänningar
            i stor utsträckning placerats på allmänna häkten tillsammans med
            kriminella. Kritiken har bl.a.
          </note>
          <note>
            kommit från Europarådets kommitté för förhindrande av tortyr
            samt omänsklig och kränkande behandling, och från Human Rights
            Watch. Efter kritiken från
          </note>
          <note>
            Human Rights Watch gjorde vi i socialförsäkringsutskottet på
            förslag från Vänsterpartiet ett studiebesök på Kronobergshäktet
            då vi fick möjlighet att diskutera med personalen, träffa förvarstagna
            utlänningar och besiktiga de lokaler de vistas i. Förhoppningsvis
            kommer vi nu i och med den här propositionen att åtminstone delvis
            avhjälpa denna skamfläck på vårt sätt att behandla människor som
            söker vårt skydd. Det är bara trist att det skulle dröja så länge.
          </note>
          <note>
            Vi i Vänsterpartiet vill att grunderna för förvar skall begränsas
            och preciseras. Dessutom anser vi att ett förvarsbeslut automatiskt
            skall omprövas av länsrätten inom 24 timmar. Men eftersom regeringen
            inte berör dessa frågor kan vi inte ta upp dem inom ramen för
            denna proposition eller detta betänkande, trots att de berör utlänningslagens
            förvarsbestämmelser.
          </note>
          <note>
            Utskottsmajoriteten föreslår att om det blir nödvändigt att hålla
            någon i förvar skall detta ske i särskilda lokaler som överensstämmer
            med lokaler som finns på Invandrarverkets mottagningscentrer,
            och det är bra. Endast i undantagsfall kan den förvarstagne utlänningen
            placeras på kriminalvårdsanstalt, i häkte eller polisarrest: om
            den förvarstagne skall utvisas på grund av brott eller om någon
            hålls avskild och av säkerhetsskäl inte kan vistas i förvarslokal.
            Dessa skäl för att placera en utlänning i häkte eller liknande
            lokal kan Vänsterpartiet godta. Men så lägger majoriteten till
            att en förvarstagen utlänning kan placeras i häkte om det annars
            finns synnerliga skäl. Som synnerliga skäl anger utskottsmajoriteten
            om utlänningen av transporttekniska skäl inte omedelbart kan sändas
            till förvarslokal eller att verkställighet av ett avvisningseller
            utvisningsbeslut är nära förestående. Om Invandrarverket inte
            kan ordna transport för den som skall av- eller utvisas är det
            verkligen inte ett synnerligt skäl att placera en människa i häkte!
            Är detta vad
          </note>
          <note>
            Socialdemokraterna menar med att behandla utlänningar som hålls
            i förvar humant, och att respektera deras värdighet? Jag skulle
            vilja ha ett svar på den frågan.
          </note>
          <note>
            En människa som hålls i förvar måste givetvis ges tillfälle att
            ta emot besök och ha kontakt med personer utanför lokalen. Men
            så som bestämmelsen nu är formulerad ger den stort utrymme för
            godtyckliga bedömningar av dem som bestämmer i förvarslokalen.
          </note>
          <note>
            Vänsterpartiet tycker att regeringen skall återkomma med ett
            nytt förslag som ger den som är förvarstagen rätt att ta emot
            åtminstone ett besök per dag.
          </note>
          <note>
            Den förvarstagne får inte heller utan tillstånd inneha alkoholhaltiga
            drycker eller andra berusningsmedel eller något annat som kan
            skada någon eller vara till men för ordningen inom lokalen. I
            propositionen anges inte närmare vad detta kan vara. Teoretiskt
            kan det vara tryckta skrifter som är kritiska till myndigheternas
            beslut i asylärenden. I betänkandet gör utskottsmajoriteten ett
            försök till precisering. Man säger att en försändelse kan undersökas
            om det finns skälig misstanke om att den kan innehålla något som
            kan vara till men för ordningen inom lokalen, t.ex.
          </note>
          <note>
            droger eller vapen. Det skriftliga innehållet i brev eller andra
            försändelser får aldrig undersökas. Men vad händer med det som
            den förvarstagne har med sig
          </note>
          <note>
            - det som inte är försändelser eller brev?
          </note>
          <note>
            Ibland kan det vara nödvändigt att skilja en förvarstagen från
            andra förvarstagna. Detta gäller om utlänningen utgör en allvarlig
            fara för sig själv eller andra. Att avskilja någon bara för att
            det är nödvändigt för ordningen och säkerheten i lokalen bör inte
            få förekomma.
          </note>
          <note>
            En människa som avskiljs därför att han eller hon utgör en fara
            för sig själv skall undersökas av läkare så snabbt som möjligt.
            Men självfallet måste han eller hon på samma sätt som enligt lagen
            om psykiatrisk tvångsvård också fortlöpande stå under uppsikt
            av vårdpersonal. Skälen för att hålla en förvarstagen utlänning
            avskild är minst lika starka som vid psykiatrisk tvångsvård. Utskottet
            utgår ifrån att den avskilde kommer att undersökas av läkare och
            hållas under nödvändig uppsikt, men vi i Vänsterpartiet tycker
            inte att det räcker. Vi anser att det i lagtexten också skall
            stå att en avskild förvarstagen utlänning skall stå under fortlöpande
            uppsikt av vårdpersonal.
          </note>
          <note>
            Till sist, fru talman: Regeringen har velat skärpa reglerna för
            hur en förvarstagen skall bemötas, och har därför utformat denna
            bestämmelse efter riktlinjerna för förvar av asylsökande som de
            utformats av
          </note>
          <note>
            FN:s flyktingkommissarie. Där står bl.a. att villkoren för förvarstagna
            "- - - should be humane with respect for the inherent dignity
            of the person". Uttrycket
          </note>
          <note>
            "inherent dignity of the person" har översatts med
          </note>
          <note>
            "deras värdighet" i propositionen. I det engelska språket finns
            två typer av dignity. Det ena är den värdighet jag får till följd
            av min status i samhället.
          </note>
          <note>
            Den andra är min inherent dignity, dvs. den värdighet jag har
            för att jag är människa. Det är en mänskligt värdighet som varje
            enskild människa har oavsett om han eller hon är asylsökande.
          </note>
          <note>
            Vänsterpartiet har ansett att det är viktigt att denna skillnad
            görs tydlig. Vi har sett alltför många fall där asylsökande har
            placerats i sträckbänk, drogats för att de ansetts "avvisningsbara"
            eller - som nyligen skett med en kurdisk flykting - hållits i
            förvar i häkte trots svår psykisk sjukdom och svår diabetes. Dessa
            personers mänskliga värdighet har inte respekterats.
          </note>
          <note>
            Fru talman! Jag står bakom alla Vänsterpartiets reservationer
            och de reservationer vi har tillsammans med andra partier. För
            tids vinning yrkar jag bifall endast till reservation 1 under
            mom. 1 och reservation
          </note>
          <note>
            7 under mom. 7.
          </note>
          <note type="speaker">
            Anf. 94 RAGNHILD POHANKA (mp):
          </note>
          <note>
            Fru talman! "Den som är tagen i förvar skall enligt propositionen
            behandlas med respekt och humanitet och med beaktande av den svåra
            situation utlänningen i många fall befinner sig i. Den förvarstagne
            skall alltid sättas i centrum, och hans eller hennes ärende skall
            behandlas skyndsamt och rättssäkert."
          </note>
          <note>
            I detta, som står i sammanfattningen av betänkandet, instämmer
            naturligtvis Miljöpartiet. Men liknande formuleringar har också
            förekommit i tidigare betänkanden. Trots detta har många förvarstagna
            och häktade behandlats på ett kränkande sätt.
          </note>
          <note>
            Vi vet också att ett antal självmord har begåtts före och efter
            avvisningsbeslut, häkte och förvar. Skall vår behandling av människor
            som söker skydd resultera i totalt uppgivna människor? Låt oss,
            när det gäller förvar, hålla oss till ovan citerade rader ur utskottsbetänkandet!
          </note>
          <note>
            När det gäller barn och barnfamiljer, bör rekvisitet
          </note>
          <note>
            "aldrig" användas såvida det inte finns synnerliga skäl när det
            gäller någon familjemedlem. Det kan gälla grova brott eller psykisk
            eller fysisk sjukdom. När det gäller de två senare fallen blir
            det då sjukhus som gäller. Vid grova brott blir det häkte eller
            fängelse. I
          </note>
          <note>
            de här fallen måste man naturligtvis skilja barnen och familjen
            åt, även om man skall undvika det i övrigt.
          </note>
          <note>
            Antalet förvar av barn har minskat. I vissa fall beror det på
            att man har tagit fadern och satt honom i förvar. Familjen har
            varit fri, så att säga. Men man kan inte acceptera att det här
            används på det sättet heller.
          </note>
          <note>
            Barn och barnfamiljer skall i förekommande fall hållas under
            uppsikt. Den reservationen kunde inte läggas i samband med detta
            betänkande. Därför är jag med på reservation 5, då jag anser det
            som så viktigt att det vid förvar av barn - majoriteten anser
            ju att barn skall kunna tas i förvar - är utbildad och kunnig
            personal som har hand om barnen.
          </note>
          <note>
            Miljöpartiet anser att förvar i häkte aldrig skall förekomma
            utom när det finns synnerliga skäl. Innebörden i uttrycket "synnerliga
            skäl" skall vara att den asylsökande och/eller avvisade sitter
            i häkte på samma premisser som svenskar, dvs. när de har begått
            brott. "Synnerliga skäl" skall inte innebära enbart att verkställigheten
            är nära förestående eller dylikt, inte heller platsbrist i förvarslokalerna.
          </note>
          <note>
            När det gäller förvar vid utvisning på grund av brott, bör inte
            Statens invandrarverk ta över ansvaret för förvaret. När det gäller
            personer som är en fara för andras eller egen säkerhet, blir det
            också annan personal. Det är självklart. Det hänvisar Invandrarverket
            till. Polismyndigheten bör behålla ansvaret för den som har begått
            brott på samma sätt som polisen gör när det gäller svenska brottslingar.
            För den grupp utlänningar som satts i häkte och inte egentligen
            skulle ha tagits i förvar där, blir ju behandlingen tillsammans
            med kriminella oerhört kränkande.
          </note>
          <note>
            Efter kontakt med Kronobergshäktet, även privat i ett par omgångar,
            har jag erfarit att förvaringen av asylsökande med avvisningsbeslut
            har minskat. Den har minskat ganska ordentligt. Men i tio dagar
            satt en kurd från Syrien, Fouad Abdul Majed, i Kronobergshäktet.
            Han är diabetiker, som Ulla Hoffmann sade, och psykiskt sjuk.
            Han togs i bara kalsongerna från
          </note>
          <note>
            Säters mentalsjukhus, och i tio dagar satt han i Kronobergshäktet
            i Stockholm - trots inhibition. I dag pågår tingsrättsförhandlingar
            i Falun.
          </note>
          <note>
            Vi skall inte tala om enskilda fall, men exemplen säger mycket.
            Här är det viktigt att man tar fram exempel som verkligen visar
            vad som fortfarande kan hända. Jag hoppas att det efter den lag
            som vi nu antar skall vara slut på sådan här kränkande behandling.
            I
          </note>
          <note>
            det här fallet är naturligtvis polisens behandling också ganska
            anmärkningsvärd.
          </note>
          <note>
            Övervakningsbehov som krävs vid förvar har inte samma karaktär
            som inom kriminalvården. Förvarslokalerna bör därför kunna utformas
            som vanliga bostäder inom ramen för ett förläggningsboende. Det
            vore alldeles utmärkt om man gjorde det. Enligt den utredning
            som man har gjort, SOU 1995:55, krävs en övervakning som kallas
            skalskydd. Det är ett skydd för att de förvarstagna inte lämnar
            ett visst område.
          </note>
          <note>
            Det är alltså betydligt friare än om man sitter i häkte eller
            vissa andra av de förvarslokaler som man har i dag.
          </note>
          <note>
            Fru talman! Miljöpartiet står bakom alla de reservationer där
            vi är med som ansvariga, men jag vill yrka bifall till reservationerna
            1, 2 och 4.
          </note>
          <note type="speaker">
            Anf. 95 ROSE-MARIE FREBRAN (kd):
          </note>
          <note>
            Fru talman! Den proposition som ligger till grund för det som
            i dag avhandlas är, liksom betänkandet från utskottet, naturligtvis
            efterlängtade dokument.
          </note>
          <note>
            Det är många som under lång tid har sett de stora bristerna i
            det system för förvarstagande som vi har tillämpat i vårt land.
            Därför hälsar vi ett flertal av förändringarna med tillfredsställelse.
            Inte minst bör det betraktas som närmast självklart att asylsökande
            människor som har fått avslag på sina ansökningar och skall återvända
            till sina länder, inte skall betraktas som en angelägenhet för
            polismyndigheten. Därför är det väldigt positivt att förvarsfrågorna
            förs över till
          </note>
          <note>
            Invandrarverket. Det är alltså en mycket angelägen förändring.
          </note>
          <note>
            Vi kristdemokrater anser å andra sidan att det borde vara lika
            självklart att brottslingar som skall utvisas från vårt land inte
            behandlas på samma sätt som tidigare asylsökande som skall återvända
            hem. Därför motsätter vi oss att också brottslingar som skall
            utvisas förs över till det nya förvarssystemet i Invandrarverkets
            regi. I stället borde polismyndigheten även fortsättningsvis ha
            ansvar för att se till att de som har begått brott i vårt land
            och skall utvisas på grund av det, också faktiskt lämnar vårt
            land.
          </note>
          <note>
            Det finns, tycker jag, självklart olika anledningar till det.
            Det är naturligtvis kränkande för de tidigare asylsökande, och
            nu förvarstagna, att sitta tillsammans med dem som har begått
            brott. Det blir ju på ett sätt att sättas tillsammans precis som
            tidigare under polismyndigheten. Det blir ingen förbättring. Det
            bli fortsatt kränkande för de asylsökande.
          </note>
          <note>
            Det här är inte något som vi ensamma står för, även om vi är
            ensamma i ett motionskrav om det här.
          </note>
          <note>
            Det har framkommit också i remissinstanser. Svenska
          </note>
          <note>
            Röda korset har uttalat samma åsikt. Invandrarverket själva har
            sagt att det kanske ändå inte är riktigt rimligt att de som utvisas
            på grund av brott skall behandlas på samma sätt som, och placeras
            tillsammans med, övriga förvarstagna. De har även uttryckt farhågor
            när det gäller deras möjlighet att hantera den här gruppen.
          </note>
          <note>
            Det tycker jag nog inte att utskottsmajoriteten riktigt tar på
            allvar. Man tar inte hänsyn till detta. Vi har ett yrkande om
            detta i reservation 2. Jag tycker att det angeläget att få trycka
            på det.
          </note>
          <note>
            Fru talman! Sedan tycker vi också att det är rimligt att frågan
            om platsbrist lagregleras. Man skall inte av en sådan anledning
            få göra ett undantag och sätta en förvarstagen i häkte. Det är
            inget fel på skrivningarna runt omkring. Det är inget fel på den
            goda viljan
          </note>
          <note>
            Det är inget fel på ambitionerna. Men hur blir det i verkligheten
            när det blir litet kärvt? Vi tycker att det är rimligt med en
            lagreglering på den punkten.
          </note>
          <note>
            Detsamma gäller sättet att utforma lokalerna. Vi tycker att det
            kanske är för mycket goda tankar. Man tror att det här kommer
            att bli så bra. Man tror att det räcker att skriva runt omkring
            det hela med positiva uttryck. Vi är kanske inte lika godtrogna,
            om jag får säga så. Vi tror att man kanske behöver reglera det
            här litet mer. Därför har vi också en reservation på den punkten,
            när det gäller att man verkligen får särskilda lokaler för barnfamiljer
            och ensamma barn och att de blir bostadsliknande.
          </note>
          <note>
            Vi tycker också att det är rimligt att man får lokaler som är
            s.k. religionsneutrala.
          </note>
          <note>
            Regeringen uttalar vidare i propositionen, vilket utskottet nöjer
            sig med, att det skall finnas personer som är vana att arbeta
            med barn. Det är inte en tillräckligt hög ambitionsnivå, utan
            det är viktigt att man har ordentlig kunskap, att man har vad
            vi kan kalla barnkompetens. Det är rimligt att också kräva detta
            i ett tillkännagivande till regeringen.
          </note>
          <note>
            Jag står naturligtvis bakom de reservationer där vi kristdemokrater
            finns med, men för tids vinnande skall jag inte yrka bifall till
            fler reservationer än de reservationer som tidigare talare redan
            har yrkat bifall till.
          </note>
          <note>
            En annan positiv sak som jag vill nämna och som vi kristdemokrater
            hälsar med stor tillfredsställelse är att man nu verkligen vill
            utöka samarbetet med frivilligorganisationerna och med samfunden.
            Vi har länge talat om detta i flykting- och invandrarpolitiken.
            Regeringen understryker nu detta, och Invandrarverket är positivt
            till detta och berett att försöka utöka samarbetet, och det är
            väldigt bra.
          </note>
          <note type="speaker">
            Anf. 96 MAUD BJÖRNEMALM (s):
          </note>
          <note>
            Fru talman! Den svenska migrationspolitiken skall bygga på respekt
            för de mänskliga rättigheterna, internationell solidaritet och
            de förutsättningar som finns i Sverige. Skyddsbehövande människor
            skall veta att de kan få en fristad i Sverige.
          </note>
          <note>
            Det svenska arbetet för internationell solidaritet, för mänskliga
            rättigheter, demokrati och utveckling, liksom effektivare metoder
            att förebygga katastrofer och bidra till försoning i länder som
            slits sönder av inre konflikt är av central betydelse för att
            människor inte skall tvingas på flykt. Så kan vi tillsammans med
            andra länder bidra till att minska flyktingströmmar och lidande
            runt om i världen.
          </note>
          <note>
            I slutet av förra året beslutade vi här i kammaren om en ny migrationspolitik.
            Då slog vi också fast att det är viktigt för trovärdigheten i
            flyktingpolitiken att den nya lagstiftningen är tydlig när det
            gäller vilka som har rätt till skydd i Sverige.
          </note>
          <note>
            I samband med det beslutet konstaterar vi att den tydligheten
            inte bara är viktig för dem som får stanna utan också för att
            förhindra att människor som saknar skyddsskäl söker sig hit i
            hopp om att få ett bättre liv men i stället tvingas till plågsam
            väntan och svikna förhoppningar.
          </note>
          <note>
            Fru talman! Jag tycker att det känns angeläget att i dagens debatt
            påminna om det beslut som vi fattade i höstas. Det var då som
            vi lade fast den migrationspolitik som nu gäller. Riksdagen behandlade
            då också frågan om att överföra ansvaret för förvar från Polisen
            till Invandrarverket och vilka ändringar som var nödvändiga för
            att kunna genomföra det.
          </note>
          <note>
            I dag behandlar vi ändringarna i utlänningslagens förvarsbestämmelser.
            Det handlar om att ansvaret för de utlänningar som tas i förvar
            enligt utlänningslagen läggs över från polismyndigheterna till
            Statens invandrarverk.
          </note>
          <note>
            En vuxen utlänning får tas i förvar enligt utlänningslagen om
            hans eller hennes identitet är oklar vid ankomsten till Sverige
            eller vid ansökan om uppehållstillstånd och om hans eller hennes
            rätt att få resa in eller vistas i Sverige inte kan bedömas ändå.
            Förvar enligt utlänningslagen får också användas om det anses
            nödvändigt för att en utredning om rätten att stanna i Sverige
            skall kunna genomföras eller om det är sannolikt att utlänningen
            kommer att avvisas. Till sist får förvarsbestämmelserna också
            användas vid verkställighet av beslut om avvisning eller utvisning
            om det finns anledning att anta att utlänningen annars kommer
            att hålla sig undan eller att bedriva brottslig verksamhet i Sverige.
          </note>
          <note>
            När det gäller barn som berörs av förvar, antingen själva eller
            genom sina vårdnadshavare, finns det speciella krav som bl.a.
            har sin bakgrund i att svenska barn i allmänhet inte kan frihetsberövas
            innan de fyllt
          </note>
          <note>
            18 år. Ett utländskt barn under 18 år får tas i förvar endast
            om det är sannolikt att barnet kommer att avvisas och om det finns
            en uppenbar risk att barnet håller sig undan. Barn får inte tas
            i förvar om det är tillräckligt att barnen ställs under uppsikt.
            Barn får inte heller hållas i förvar längre än 72 timmar, eller
            om synnerliga skäl föreligger i ytterligare 72 timmar. Barn får
            inte skiljas från vårdnadshavare. Barn tas inte i förvar vid oklar
            identitet. Barn under 18 år får aldrig placeras på kriminalvårdsanstalt,
            i häkte eller arrest.
          </note>
          <note>
            Enligt förslaget i propositionen skall den som är tagen i förvar
            behandlas med respekt och humanitet och med hänsyn till den svåra
            situation som han eller hon befinner sig i. Den förvarstagne skall
            sättas i centrum, och hans eller hennes ärende skall behandlas
            skyndsamt och rättssäkert.
          </note>
          <note>
            Lokalerna där den förvarstagne hålls i förvar skall utformas
            så att de så långt som möjligt överensstämmer med de lokaler som
            finns på Invandrarverkets mottagningscentrum. Han eller hon skall
            ges tillfälle till såväl enskilda som organiserade aktiviteter
            och förströelse.
          </note>
          <note>
            Enligt förslaget skall det också ställas höga krav på personalens
            kompetens i olika avseenden. Invandrarverkets egen personal skall
            arbeta inom förvarsverksamheten.
          </note>
          <note>
            Förslaget innehåller också rätt för Invandrarverket att när så
            krävs använda vissa tvångsmedel för att kunna genomföra sina uppgifter.
            Tvångsmedlen är så få som möjligt men ändå tillräckliga för att
            upprätthålla ordning och säkerhet i förvarslokalerna.
          </note>
          <note>
            Under vissa i utlänningslagen närmare givna förutsättningar föreslås
            också att verket får rätt att under begränsad tid hålla en förvarstagen
            avskild från de andra intagna, kroppsvisitera, ta hand om berusningsmedel
            och sådant som kan skada någon eller vara till men för ordningen
            inom lokalerna. Ett sådant beslut skall alltid kunna överklagas
            till allmän förvaltningsdomstol.
          </note>
          <note>
            Den förvarstagne föreslås få rätt att ta emot besök i princip
            i obegränsad omfattning. Utlänningen föreslås också få rätt till
            samma dagersättning och bidrag som utgår enligt lagen om mottagande
            av asylsökande. Vidare föreslås att de förvarstagna skall ha samma
            rätt till sådan sjuk- och hälsovård som asylsökande är berättigade
            till.
          </note>
          <note>
            Så långt förslagen i propositionen och betänkandet som vi nu
            skall ta ställning till. Sammantaget innebär dessa förslag att
            vi skapar möjligheter både för den enskildes rätt att bli behandlad
            med respekt och humanitet och för myndigheterna att följa de lagar
            som vi stiftar här i riksdagen.
          </note>
          <note>
            Fru talman! Jag yrkar därmed bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 97 ULLA HOFFMANN (v) replik:
          </note>
          <note>
            Fru talman! Jag ställde i mitt anförande en fråga till Maud Björnemalm
            som handlade om att man skall behandla förvarstagna utlänningar
            humant och med värdighet. Jag undrade om Maud Björnemalm anser
            att det är humant att placera en asylsökande i häkte, t.ex. Kronobergshäktet,
            av transporttekniska skäl eller därför att det inte finns lämpliga
            förvarslokaler på anläggningen?
          </note>
          <note type="speaker">
            Anf. 98 MAUD BJÖRNEMALM (s) replik:
          </note>
          <note>
            Fru talman! Det sägs i förslaget att man inte skall placera någon
            i häkte på kriminalvårdsanstalt eller i arrest. Det finns ingenting
            som säger att Kronobergshäktet skulle vara något slags lämpligt
            ställe. Jag förstår inte varför det hos Vänsterpartiet och Ulla
          </note>
          <note>
            Hoffmann finns en sådan misstro mot regeringens och
          </note>
          <note>
            Invandrarverkets förslag.
          </note>
          <note type="speaker">
            Anf. 99 ULLA HOFFMANN (v) replik:
          </note>
          <note>
            Fru talman! Det är inte bara hos Vänsterpartiet och i synnerhet
            hos mig som det finns en sådan misstro, utan jag vill tala om
            för Maud Björnemalm att jag är medlem i Vänsterpartiet, så det
            är alltså i Vänsterpartiet som det finns en misstro.
          </note>
          <note>
            Det står i propositionen och i betänkandet att utlänningen, om
            han eller hon av transporttekniska skäl inte omedelbart kan sändas
            till en förvarslokal, skall kunna placeras på kriminalvårdsanstalt,
            i häkte eller i polisarrest. Det är det som jag undrar över. Jag
            har inte sagt att Kronobergshäktet är den enda lokalen.
          </note>
          <note>
            Det finns fler häkten runtom i Sverige. Men jag skulle fortfarande
            vilja veta om Maud Björnemalm tycker att det är lämpligt.
          </note>
          <note type="speaker">
            Anf. 100 MAUD BJÖRNEMALM (s) replik:
          </note>
          <note>
            Fru talman! Det står tydligt i betänkandet att placering av förvarstagen
            i häkte eller dylikt endast får ske mycket restriktivt. Det är
            riktigt. Det gäller alltså rent transporttekniska skäl. Det kan
            vara så att det helt enkelt inte går något flyg eller någon annan
            transport till det land som den avvisade skall till. Platsbrist
            är inte något skäl för en sådan placering.
          </note>
          <note type="speaker">
            Anf. 101 SIGGE GODIN (fp) replik:
          </note>
          <note>
            Fru talman! Maud Björnemalm sade i sin inledning att den som
            behöver skydd skall veta att han eller hon kan få det i Sverige.
            Det uttrycker vi i detta land.
          </note>
          <note>
            Jag skulle vilja påminna Maud Björnemalm om att vi, när vi här
            i kammaren antog lagstiftningen i höstas, hade delade meningar
            om huruvida det verkligen blir så att alla de som vi bedömer behöver
            skydd verkligen kan få det i Sverige. Det återstår att se vad
            det blir av lagstiftningen. Det är inte alls så självklart som
          </note>
          <note>
            Maud Björnemalm uttrycker.
          </note>
          <note>
            Vi reservanter har velat ha en lagreglering när det gäller förvarslokalerna
            för framför allt barn och barnfamiljer. Jag tycker att det var
            bra att Maud Björnemalm tog upp det här med barnen. Det är väsentligt
            att de inte alltid hålls i förvar. Det är väsentligt att möjligheten
            att ha barn under uppsikt finns. Jag hoppas att vi kan vara överens
            här i kammaren om att det är uppsikt som gäller när barnen klarar
            sig med det.
          </note>
          <note>
            Vi skall så långt möjligt begränsa förvaret av barn, så att det
            bara sker i yttersta nödfall.
          </note>
          <note>
            Jag sade i min inledning att jag var litet tveksam till statistiken.
            Jag hoppas att den kan förbättras så att vi kan konstatera att
            antalet barn som behöver tas i förvar minskar. Det är inte förenligt
            med den barnkonvention som vi har skrivit under och verkat för
            under lång tid.
          </note>
          <note type="speaker">
            Anf. 102 MAUD BJÖRNEMALM (s) replik:
          </note>
          <note>
            Fru talman! Jag vill påminna Sigge Godin att det var under den
            borgerliga regeringens tid som vi från minoritetens sida arbetade
            fram det lagförslag som innebar att barn skulle ställas under
            uppsikt i stället för att tas i förvar.
          </note>
          <note>
            Sedan undrar jag också om vi har läst och arbetat med samma proposition
            och samma betänkande.
          </note>
          <note>
            Sigge Godin pratar om lokalerna när det gäller barn.
          </note>
          <note>
            Det står faktiskt så här i betänkandet: Regeringen utgår från
            att Invandrarverket kommer att ombesörja att förvarslokalerna
            får en utformning som underlättar för barn att vara där och som
            ger den som vill utöva sin religion möjlighet att göra detta på
            ett värdigt sätt.
          </note>
          <note>
            Det förslag som Rädda Barnen fört fram om en separat avdelning
            för barnfamiljer och ensamma barn bör tas till vara, liksom de
            förslag om särskilda andaktsrum som Sveriges Kristna Råd och Caritas
            lagt fram.
          </note>
          <note>
            Jag undrar om man kan komma närmare när det gäller att ta hänsyn
            till dem som faktiskt är förvarstagna och som skall avvisas från
            landet.
          </note>
          <note type="speaker">
            Anf. 103 SIGGE GODIN (fp) replik:
          </note>
          <note>
            Fru talman! Vad vi från reservanternas sida har sagt är att vi
            tycker att de krav vi har skall lagregleras.
          </note>
          <note>
            Det är där vi skiljer oss åt.
          </note>
          <note>
            Låt mig komma tillbaka till frågan om att hålla barn under uppsikt.
            Vi är överens om att det är alldeles utmärkt att barn som kan
            hållas under uppsikt skall hanteras på det sättet, men här talar
            vi om vad som kommer att ske i verkligheten. Vi borde vara överens,
          </note>
          <note>
            Maud Björnemalm, om att vi skall driva frågorna dit hän att så
            få barn som möjligt tas i förvar. Resten skall möjligen hållas
            under uppsikt. Då får man ned antalet.
          </note>
          <note>
            Statistiken skall föras på det sättet att vi kan konstatera att
            allt färre barn behöver tas i förvar för varje månad och för varje
            år. Det tycker jag faktiskt att vi i
          </note>
          <note>
            Sverige, som är en rättsstat och som undertecknade och var med
            och skapade FN:s barnkonvention, borde kunna vara överens om.
          </note>
          <note type="speaker">
            Anf. 104 MAUD BJÖRNEMALM (s) replik:
          </note>
          <note>
            Fru talman! Vad som händer i verkligheten med förslaget, som
            Sigge Godin uttryckte det, vet varken han eller jag, såvida Sigge
            Godin inte har en kristallkula. Förslaget träder i kraft den 1
            oktober.
          </note>
          <note>
            När man lyssnar på Folkpartiet, Vänsterpartiet,
          </note>
          <note>
            Miljöpartiet och Kristdemokraterna hör man att de egentligen
            tycker att det är ett bra förslag, men på något vis måste ändå
            änglakören sjunga. Dessa partier måste framställa sig som något
            mera humana och något bättre än regeringspartiet.
          </note>
          <note type="speaker">
            Anf. 105 RAGNHILD POHANKA (mp):
          </note>
          <note>
            Fru talman! Vi har inte alltid tyckt att det har varit dåliga
            förslag som man har kommit med, men vi har också mycket noga läst
            praxissamlingarna och haft kontakt med flyktingar, flyktingförläggningar,
            häkten och förvarsområden. Därför vet vi att det inte alltid ser
            ut på det sätt som var lagstiftarens avsikt. Därför tittar vi
            efter alla hål som kan uppstå, och vi vill täppa till dem. Här
            finns det luckor som vi ser att man kan missbruka. Det är det
            vi har vänt oss emot. Därför har vi reserverat oss på ungefär
            samma punkter allihopa.
          </note>
          <note>
            Vi är kända reservanter i dessa frågor.
          </note>
          <note>
            Jag är misstänksam. Det är vår uppgift att vara misstänksamma
            när man kommer med nya förslag, så att de blir så bra som möjligt.
          </note>
          <note>
            Man skulle kanske undvika en del misstag om majoriteten lyssnade
            litet mer på minoriteten. Vi har också värdefulla förslag att
            komma med, och vi har också en stor erfarenhet. Men det är faktiskt
            mycket ovanligt.
          </note>
          <note type="speaker">
            Anf. 106 MAUD BJÖRNEMALM (s):
          </note>
          <note>
            Fru talman! Hur kan ni veta att det är ett dåligt förslag när
            det inte har trätt i kraft än? Hur kan ni då vara misstänksamma
            och tro att det inte kommer att bli som det var avsett? Det är
            ju för att göra situationen bättre som regeringen har lagt fram
            detta förslag, som Invandrarverket tillsammans med polismyndigheterna
            har förberett. Man har haft gemensamma arbetsgrupper för att göra
            det så bra som möjligt.
          </note>
          <note>
            Jag tycker att det vore bättre om Miljöpartiet följde förslaget
            när det har trätt i kraft, och sedan påpekar vad det är som inte
            fungerar bra, i stället för att redan nu förutsätta att det inte
            kommer att fungera.
          </note>
          <note type="speaker">
            Anf. 107 RAGNHILD POHANKA (mp):
          </note>
          <note>
            Fru talman! Jag har inte sagt att det inte kommer att fungera,
            men vi ser de luckor som ändå finns.
          </note>
          <note>
            "Synnerliga skäl" förekommer i allmänhet i lagspråk i samband
            med grovt brott. Att en utlänning skall avvisas inom en kort tid
            kan tydligen också utgöra synnerliga skäl, efter som man då använder
            sig av ett häkte. Även med denna lag kommer det att kunna förekomma.
            Vi ser en lucka i lagstiftningen. Vi ser att lagen inte är heltäckande.
          </note>
          <note>
            Vi kommer att följa förslaget - var så säker! Fru talman! Vi
            kommer att följa lagstiftningen, som vi har gjort med annan lagstiftning.
          </note>
          <note>
            Nu har vi erfarenhet av var luckorna kan finnas och hur det har
            sett ut. Praxis har blivit hårdare än vad som var lagstiftarens
            avsikt. Ju tydligare en lag är, desto bättre. Johan Fischerström
            säger: Ge oss tydliga lagar, så handlar vi utefter dem.
          </note>
          <note type="speaker">
            Anf. 108 MAUD BJÖRNEMALM (s):
          </note>
          <note>
            Fru talman! Det skulle vara ganska intressant att höra vilka
            erfarenheter Miljöpartiet har men som man inte har hos Polisen
            och inom Invandrarverket, där man i åratal har arbetat praktiskt
            med dessa frågor.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            16 § Dublinkonventionen
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1996/97:SfU16
          </note>
          <note>
            Dublinkonventionen (prop. 1996/97:87)
          </note>
          <note type="speaker">
            Anf. 109 ULLA HOFFMANN (v):
          </note>
          <note>
            Fru talman! Frågan om vilket land som skall vara ansvarigt för
            att pröva en ansökan om asyl kan vara en fråga om liv eller död
            för en människa på flykt.
          </note>
          <note>
            Dublinkonventionen, som undertecknades av EU:s dåvarande medlemsstater
            i Dublin den 15 juni 1990, är avsedd att reglera denna fråga i
            det inbördes förhållandet mellan medlemsstaterna. Huvudprincipen
            enligt konventionen är att den medlemsstat där den asylsökande
            först rest in eller har uppehållstillstånd eller visering eller
            där sökanden har visst slag av familjeanknytning skall vara ansvarig
            för prövningen av en asylansökan, även om den gjorts i en annan
            medlemsstat.
          </note>
          <note>
            Sverige har genom sin anslutning till EU förbundit sig att ansluta
            sig till Dublinkonventionen. Vänsterpartiet har utfäst sig att
            följa resultatet av folkomröstningen om Sveriges EU-medlemskap,
            men vi anser att konventionen är behäftad med så allvarliga brister
            att den i flera fall står i konflikt med internationella konventioner
            som Sverige undertecknat.
          </note>
          <note>
            Riksdagen bör därför avslå förslaget att godkänna konventionen.
          </note>
          <note>
            Konventionen haltar genom att EU:s medlemsstater tillämpar flyktingkonventionen
            och kompletterande regler om skydd utöver flyktingkonventionen
            helt olika. Låt mig ge ett exempel.
          </note>
          <note>
            En kvinnlig journalist i Algeriet tvingas fly. Hennes liv är
            hotat av GIA, en väpnad fundamentalistisk rörelse som mördar bl.a.
            de kvinnor som envisas med att vara yrkesverksamma. Hon beslutar
            att fly till
          </note>
          <note>
            Sverige för att söka asyl. Det går inget direktflyg från
          </note>
          <note>
            Alger till Stockholm, och hon tvingas därför flyga via
          </note>
          <note>
            Paris och där byta plan. Hon anländer på Orly och måste korsa
            Paris för att nå Charles de Gaulle, varifrån Stockholmsplanet
            går.
          </note>
          <note>
            Invandrarverket konstaterar att prövningen av asylansökan enligt
            artikel 7 i Dublinkonventionen skall göras av Frankrike, eftersom
            Frankrike har ansvaret för inresekontrollen i detta fall, och
            kvinnan avvisas till Frankrike. I Frankrike konstaterar invandringsmyndigheterna
            att den risk för förföljelse som kvinnan utsätts för inte härrör
            från staten utan från enskilda individer, dvs. fundamentalister.
            Den kvinnliga journalisten återsänds till Algeriet och blir inom
            kort mördad av fundamentalister.
          </note>
          <note>
            I stället för att diskutera hur ärendena skall fördelas mellan
            staterna borde faktiskt EU:s medlemsstater diskutera hur de olika
            nationernas flyktingpolitik och tillämpning skall bringas i full
            överensstämmelse med staternas internationella förpliktelser.
          </note>
          <note>
            Efter undertecknandet av Dublinkonventionen har medlemsstaterna
            antagit en resolution om harmoniserad tillämpning av första asyllands-principen.
            Dublinkonventionen skall gälla bara om det inte går att skicka
            en asylsökande till ett första asylland utanför
          </note>
          <note>
            EU. Denna första asyllands-politik leder till att de rika
          </note>
          <note>
            EU-länderna lastar över de administrativa och ekonomiska bördorna
            för flyktingmottagandet på i första hand de nya ekonomiskt och
            politiskt instabila demokratierna i Öst- och Centraleuropa. Om
            de rika EU-
          </note>
          <note>
            staterna är ovilliga att skydda asylsökande, hur skall man då
            kunna förvänta sig att länderna i Öst- och
          </note>
          <note>
            Centraleuropa, som just nu håller på att inleda en utveckling
            av skyddet för de mänskliga rättigheterna, skall kunna gå före?
          </note>
          <note>
            Fru talman! Vänsterpartiet riktar, som sagt, en omfattande kritik
            mot Dublinkonventionen. Utöver den kritik jag redan nämnt anser
            vi att dataskyddet är otillräckligt och att Dublinkonventionen
            saknar ett effektivt rättsmedel för den som vill klaga på utlämnande
            av personliga uppgifter. Jag kan därför rekommendera vår motion
            till läsning.
          </note>
          <note>
            Jag vill till sist ta upp ytterligare ett exempel där det föreligger
            en konflikt mellan Dublinkonventionen och artikel 8 i europeiska
            konventionen om mänskliga rättigheter.
          </note>
          <note>
            I artikel 8 i europeiska konventionen om mänskliga rättigheter
            reses krav på respekt för familjelivet.
          </note>
          <note>
            Det innebär bl.a. ett visst skydd mot att familjen splittras
            på flera olika länder. Dublinkonventionen innebär en begränsning
            i detta skydd, eftersom det i den krävs att för att en familj
            skall kunna återförenas en av dem har erkänts som konventionsflykting
            i ett land.
          </note>
          <note>
            Vi kan tänka oss ett inte helt ovanligt fall. En familj flyr
            från inbördeskriget i Jugoslavien eller från den etniska rensningen
            där. Man skiljs åt under flykten. Mamman och ett barn hamnar i
            Sverige, pappan och ett annat barn i Österrike. Båda beviljas
            uppehållstillstånd av humanitära skäl, mamman i Sverige och pappan
            i Österrike. Enligt Dublinkonventionen kan inte denna familj återförenas,
            därför att inte någon av dem erhållit konventionsstatus i något
            av länderna. Detta är i direkt strid med artikel 8 i europeiska
            konventionen angående skydd för de mänskliga rättigheterna och
            de grundläggande friheterna, som kräver respekt för familjelivet.
          </note>
          <note>
            Utskottsmajoriteten anser inte att denna bristande respekt för
            internationella konventioner är något stort problem och hänvisar
            till att varje land har rätt att pröva en asylansökan och att
            den då skall prövas utifrån varje lands egen lagstiftning och
            internationella åtaganden. Det är intressant.
          </note>
          <note>
            Låt oss se på den bosniska familj som jag talade om tidigare!
            Vilket internationellt åtagande är det då som skall gälla, Dublinkonventionen
            eller europeiska konventionen om mänskliga rättigheter? Genom
            att
          </note>
          <note>
            Dublinkonventionen saknar hänvisning till europeiska konventionen
            likaväl som till FN:s konvention mot tortyr och annan grym omänsklig
            eller förnedrande behandling eller bestraffning kommer tillämpningen
            av Dublinkonventionen att halta svårt - två internationella konventioner
            av avgörande betydelse i dessa sammanhang kommer inte att beaktas.
          </note>
          <note>
            Fru talman! Jag vill säga att jag inte är speciellt misstänksam.
            Det är erfarenhet som ligger bakom att vi har avgivit en reservation
            i just det här ärendet. Jag yrkar bifall till reservationen.
          </note>
          <note type="speaker">
            Anf. 110 RAGNHILD POHANKA (mp):
          </note>
          <note>
            Fru talman! Eftersom vi har en gemensam reservation, kommer en
            del saker att upprepas här.
          </note>
          <note>
            I skuggan av de europeiska enhetssträvandena inuti och utanför
            EU:s strukturer byggs ett centralistiskt och auktoritärt samhälle,
            en fästning mot den tredje världen - ett fängelse för demokratiskt
            sinnade europeiska medborgare. Under den populära invändningen
            att man bekämpar den internationella brottsligheten, terrorismen
            och den s.k. okontrollerade invandringen rustas Europa upp till
            en polisiär kontrollstat. Uppbyggnaden av denna omfattande europeiska
            säkerhetsstat planeras bakom lyckta dörrar, utom varje parlamentarisk
            eller juridisk kontroll.
          </note>
          <note>
            Huvudorsaken till denna utveckling är sannolikt att klyftan mellan
            de energi- och råvaruslukande samhällena i norr och de alltmer
            skuldsatta länderna i tredje världen blir allt djupare. Till följd
            härav kan vi se att ett slags världsomfattande de-facto-apartheid
            utövas av de rika industriländerna mot den tredje världen. Den
            gemensamma europeiska politiken mot flyktingar och icke europeiska
            invandrare är bara ett uttryck för denna förskansningsstrategi.
          </note>
          <note>
            Det finns all anledning till skepsis mot EU:s samarbete i rättsliga
            och inrikes frågor. Syftet med detta samarbete är att förverkliga
            unionens mål att uppnå fri rörlighet för personer samtidigt som
            man bibehåller säkerheten och tryggheten för medborgarna. Miljöpartiet
            är för fri rörlighet för personer. Det är dock beklagligt att
            denna endast skall gälla för varor, kapital och arbetskraft. Rörligheten
            begränsas avsevärt för dem som inte är privilegierade. Storebrorssamhället
            vinner ytterligare fäste med ökad övervakning osv.
          </note>
          <note>
            Fru talman! Frågan om vilket land som skall vara ansvarigt för
            att pröva en ansökning om asyl kan vara en fråga om liv eller
            död. Den underliggande förutsättningen för Dublinkonventionen
            är antagandet att en asylansökning leder till samma beslut i alla
            medlemsstater, men alla vet att så inte är fallet. Exempelvis
            kan medlemsstaternas olika åsikter om hur förföljelse från icke-statliga
            förföljare skall betraktas leda till avvisning till hemlandet
            även i fall där detta land inte är säkert.
          </note>
          <note>
            Bland det allvarligaste är nog ändå att Dublinkonventionen i
            flera fall står i konflikt med Sveriges åtaganden enligt internationella
            konventioner. Dublinkonventionen saknar hänvisning till bl.a.
            europeiska konventionen angående skydd för de mänskliga rättigheterna
            och de grundläggande friheterna. Tilllämpningen av Dublinkonventionen
            kommer därför att halta svårt, eftersom dessa internationella
            konventioner av avgörande betydelse i dessa sammanhang inte kommer
            att beaktas.
          </note>
          <note>
            Ytterligare invändningar mot konventionen är att dataskyddet
            är otillräckligt och att konventionen medför risk för splittring
            av familjer, eftersom familjemedlemmar inte kan få sina ansökningar
            prövade i samma stat med mindre än att en familjemedlem har erkänts
            som konventionsflykting.
          </note>
          <note>
            Konventionen stadgar att utbytet av data måste ske mellan utsedda
            myndigheter, men innehåller inga bestämmelser om vilka myndigheter
            som får utses.
          </note>
          <note>
            Det finns ingen tidsbegränsning för hur länge uppgifterna får
            bevaras. Den stat som lämnar ut uppgifterna har ingen kontroll
            under asylförfarandet, som normalt tar minst sex månader och inte
            sällan flera år.
          </note>
          <note>
            En familj som flytt undan kriget i Bosnien och skiljs åt under
            flykten kan riskera att inte kunna återförenas. Antag att pappan
            och ett barn får stanna i
          </note>
          <note>
            Tyskland av humanitära skäl och mamman och ett annat barn får
            stanna i Sverige av humanitära skäl.
          </note>
          <note>
            Enligt Dublinkonventionen kan denna familj inte återförenas därför
            att inte någon erhållit konventionsstatus i något av länderna.
            Är det dessutom fråga om ett blandäktenskap blir det ännu svårare.
          </note>
          <note>
            Dublinkonventionen saknar dessutom ett effektivt rättsmedel för
            den som vill klaga på utlämnande av personliga uppgifter. Detta
            är en mycket allvarlig brist, då konventionen handlar om det rättsliga
            skyddet för flyktingar.
          </note>
          <note>
            Fru talman! Det är uppenbart att bestämmelserna i
          </note>
          <note>
            Dublinkonventionen gör det svårare för asylsökande att ta sig
            till länder som är mer gynnsamt inställda till deras ansökningar.
            Man kan fråga sig vilken betydelse konventionen kommer att få
            för EU:s gränsstater, som t.ex. Spanien, eller för de länder som
            har stora internationella flygplatser. Ja, det finns många frågetecken
            kring denna konvention, men framför allt uppenbara brister som
            gör att konventionen strider mot internationell rätt.
          </note>
          <note>
            Skillnaderna mellan de europeiska staternas asylpolitik är fortfarande
            ganska stora. Det innebär att flyktingarna försöker resa direkt
            till de länder som har en liberalare asylpolitik. Vi kommer nu
            att få uppleva att dessa länder, även Sverige, anpassar sig till
            minsta gemensamma nämnare i europeisk asylrätt.
          </note>
          <note>
            Vi yrkar bifall till reservationen i betänkandet.
          </note>
          <note type="speaker">
            Anf. 111 MAUD BJÖRNEMALM (s):
          </note>
          <note>
            Fru talman! Sverige har genom sitt medlemskap i
          </note>
          <note>
            EU förbundit sig att ansluta sig till vissa konventioner. Dublinkonventionen
            är en sådan. Konventionen har tillkommit för att garantera att
            var och en som söker asyl i en medlemsstat skall få sin asylansökan
            prövad. En asylsökande skall inte sändas från en medlemsstat till
            en annan utan att någon stat anser sig ha ansvar för asylprövningen.
          </note>
          <note>
            Huvudprincipen skall enligt konventionen vara att den medlemsstat
            dit den asylsökande först kommit skall vara ansvarig för asylprövningen.
            Det stämmer överens både med den svenska lagstiftningen och också
            med den nordiska passkontrollöverenskommelsen.
          </note>
          <note>
            Socialförsäkringsutskottets majoritet har inget att erinra mot
            att riksdagen godkänner konventionen. Jag yrkar därför bifall
            till utskottets hemställan och avslag på reservationen.
          </note>
          <note>
            I detta anförande instämde Lisbet Calner (s).
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            LU16 Registrering av fartyg
          </note>
          <note>
            Kammaren biföll utskottets hemställan.
          </note>
          <note>
            LU17 God man för ensamma flyktingbarn
          </note>
          <note>
            Kammaren biföll utskottets hemställan.
          </note>
          <note>
            LU20 Ny växtförädlarrättslag
          </note>
          <note>
            Mom. 1 (1991 års konventionstext)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            291 för utskottet
          </note>
          <note>
            16 för res. 1
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 23 c, 24 fp, 17 v, 12 kd
          </note>
          <note>
            För res. 1: 16 mp
          </note>
          <note>
            Frånvarande: 18 s, 8 m, 4 c, 2 fp, 5 v, 2 mp, 3 kd
          </note>
          <note>
            Mom. 5 (jordbruksundantaget)
          </note>
          <note>
            1. utskottet
          </note>
          <note>
            2. res. 3 (c, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            51 för res. 3
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 72 m, 24 fp, 17 v
          </note>
          <note>
            För res. 3: 23 c, 16 mp, 12 kd
          </note>
          <note>
            Frånvarande: 18 s, 8 m, 4 c, 2 fp, 5 v, 2 mp, 3 kd
          </note>
          <note>
            Mom. 6 (skyddstidens längd)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            16 för res. 4
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 72 m, 23 c, 24 fp, 17 v, 12 kd
          </note>
          <note>
            För res. 4: 16 mp
          </note>
          <note>
            Frånvarande: 17 s, 8 m, 4 c, 2 fp, 5 v, 2 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU22 Ändringar i upphovsrättslagen
          </note>
          <note>
            Kammaren biföll utskottets hemställan.
          </note>
          <note>
            SfU11 Ändring av utlänningslagens förvarsbestämmelser
          </note>
          <note>
            Mom. 1 (synnerliga skäl för förvar i häkte etc.)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            33 för res. 1
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 72 m, 23 c, 24 fp, 12 kd
          </note>
          <note>
            För res. 1: 17 v, 16 mp
          </note>
          <note>
            Frånvarande: 16 s, 8 m, 4 c, 2 fp, 5 v, 2 mp, 3 kd
          </note>
          <note>
            Mom. 2 (förvar vid utvisning på grund av brott)
          </note>
          <note>
            1. utskottet
          </note>
          <note>
            2. res. 2 (mp, kd)
          </note>
          <note>
            Votering:
          </note>
          <note>
            280 för utskottet
          </note>
          <note>
            28 för res. 2
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 72 m, 23 c, 24 fp, 16 v
          </note>
          <note>
            För res. 2: 16 mp, 12 kd
          </note>
          <note>
            Frånvarande: 16 s, 8 m, 4 c, 2 fp, 6 v, 2 mp, 3 kd
          </note>
          <note>
            Mom. 4 (behandling av förvarstagna)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 5 (barn och barnfamiljer)
          </note>
          <note>
            1. utskottet
          </note>
          <note>
            2. res. 5 (fp, v, mp, kd)
          </note>
          <note>
            Votering:
          </note>
          <note>
            238 för utskottet
          </note>
          <note>
            71 för res. 5
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 72 m, 21 c
          </note>
          <note>
            För res. 5: 2 c, 24 fp, 17 v, 16 mp, 12 kd
          </note>
          <note>
            Frånvarande: 16 s, 8 m, 4 c, 2 fp, 5 v, 2 mp, 3 kd
          </note>
          <note>
            Mom. 7 (avskilda förvarstagna, besök m.m.)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            291 för utskottet
          </note>
          <note>
            18 för res. 7
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 72 m, 23 c, 24 fp, 15 mp, 12 kd
          </note>
          <note>
            För res. 7: 17 v, 1 mp
          </note>
          <note>
            Frånvarande: 16 s, 8 m, 4 c, 2 fp, 5 v, 2 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU16 Dublinkonventionen
          </note>
          <note>
            1. utskottet
          </note>
          <note>
            2. res. (v, mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            34 för res.
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 71 m, 22 c, 23 fp, 11 kd
          </note>
          <note>
            För res.: 17 v, 17 mp
          </note>
          <note>
            Frånvarande: 16 s, 9 m, 5 c, 3 fp, 5 v, 1 mp, 4 kd
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärenden
            på dagens föredragningslista fick avgöras i ett sammanhang vid
            morgondagens arbetsplenum.
          </note>
          <note>
            17 § Fiske
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU18
          </note>
          <note>
            Fiske
          </note>
          <note type="speaker">
            Anf. 112 EVA BJÖRNE (m):
          </note>
          <note>
            Fru talman! I det här betänkandet behandlas motioner från den
            allmänna motionstiden rörande olika fiskefrågor. Vi moderater
            har fyra reservationer som vi alla anser lika viktiga, men jag
            yrkar bifall endast till reservation 1.
          </note>
          <note>
            Det är ytterst viktigt att fisket samordnas internationellt.
            Fisk är en begränsad biologisk resurs som inte får beskattas hur
            som helst. Vi måste ha överenskommelser med andra fiskenationer
            om kvoter som garanterar olika fiskarters fortbestånd. I en av
            våra reservationer pekar vi på det och att redskap som hotar eller
            skadar en tillräcklig reproduktion inte får användas.
          </note>
          <note>
            I februari i år beslutade Warszawakommissionen om en aktionsplan
            för den vilda laxen i Östersjön som hotas av utfiskning och sjukdomen
            M 74. Fiskeriverket har vidtagit vissa åtgärder för att freda
            den vilda laxen samt redovisat planer för hur fisket skall bedrivas
            i framtiden. Men det behövs ytterligare internationella överenskommelser
            om kraftigt reducerade fiskekvoter för att rädda den vilda laxen
            och även andra hotade fiskarter i Östersjön.
          </note>
          <note>
            Fiskeriverkets åtgärder har viss effekt, men Sverige kan inte
            ensamt klara de komplicerade problemen.
          </note>
          <note>
            Dessutom har Fiskeriverkets åtgärder på ett upprörande sätt drabbat
            yrkesfiskarna längs kusten i Norrbotten och Västerbotten genom
            att allt yrkesfiske förbjudits i samtliga vildlaxälvar och deras
            fredningsområden.
          </note>
          <note>
            I Nordatlanten finns ett internationellt samarbete där Sverige
            deltar som innebär ett totalt förbud av fiske av lax på internationellt
            vatten och ett begränsat yrkesfiske inom atlantlaxens tillväxtområden.
            I det innanhav som vi i Sverige har öster om oss fiskas drygt
            90 % av all lax i Östersjön på internationellt vatten. Vi borde
            kunna få till stånd liknande internationella överenskommelser
            om Östersjön, Bottenhavet och Bottenviken som de som gäller Nordatlanten.
          </note>
          <note>
            Yrkesfiskarna längs Västerbottens- och Norrbottenskusten tar
            faktiskt upp en mycket liten del av den totala tillgången på lax,
            eftersom merparten tas upp i
          </note>
          <note>
            Östersjön. Det totalförbud som Fiskeriverket beslutat om för
            andra året i rad längs norra Norrlandskusten innebär att yrkesfiskarna
            här med stor sannolikhet kommer att försvinna, och med dem en
            genuin skärgårds- och fiskarkultur. De får ersättning för förlorad
            fiskfångst. Men får de ersättning för gjorda investeringar i båtar,
            magasin, redskap och kylanläggningar?
          </note>
          <note>
            Det är fiskarfamiljer som drabbas hårt och i mitt tycke orättvist,
            eftersom andra fiskare i Sverige och i andra länder runt Östersjön
            inte drabbas av ett totalt fiskestopp.
          </note>
          <note>
            Borde det inte vara möjligt att fördela de tillåtna laxfångsterna
            på annat sätt - just nu akut inom Sverige och snart, eller så
            fort som det är möjligt, genom internationella överenskommelser
            skära ned kvoterna rejält i Östersjön?
          </note>
          <note>
            Eftersom fiskets värde ökar blir brotten mot lagstiftning och
            avtal inom fiskets området allt vanligare.
          </note>
          <note>
            Det är väl omvittnat att internationellt överenskomna fiskekvoter
            överskrids. För att effektivt kunna övervaka hur fisket bedrivs
            och vad som fiskas bör Sverige verka för en övervakning ute på
            havet och ett kraftfullare sanktionssystem.
          </note>
          <note>
            Sedan lagen om fiskevårdsområden kom år 1981
          </note>
          <note>
            har mer än 1 800 fiskevårdsområden bildats i vårt land. Det är
            främst i enskilda vatten och på frivillig grund som dessa områden
            bildats av fiskerättsägarna.
          </note>
          <note>
            I de områden där fritt handredskapsfiske infördes bildas inga
            fiskevårdsområden. Här nyttjas resurserna utan tillsyn, utan lokala
            regler för miljöhänsyn och utan möjlighet för ägarna till fiskerätten
            att på ett effektivt sätt kunna nyttja tillgången till nytta för
            sin bygd.
          </note>
          <note>
            Längs kusten och i de stora sjöarna bör det därför skapas möjligheter
            att på frivillig väg bilda fiskeskötselområden där man förvaltar
            och upplåter fiske samt har tillsyn och bedriver fiskevård. Både
            enskilt och allmänt vatten borde kunna ingå i dessa fiskevårdsoch
            fiskeskötselområden. De allmänna vattnen skulle då också få en
            bättre skötsel, eftersom staten saknar tillräckliga medel för
            detta.
          </note>
          <note type="speaker">
            Anf. 113 GUDRUN LINDVALL (mp):
          </note>
          <note>
            Fru talman! Även Miljöpartiet har väckt en del motioner som behandlas
            i detta betänkande. Jag vill börja med att yrka bifall till reservation
            5. Jag står naturligtvis också bakom reservation 6.
          </note>
          <note>
            Fiskefrågorna är mycket viktiga, också med tanke på det vi har
            diskuterat på förmiddagen, nämligen den biologiska mångfalden.
            Den biologiska mångfalden är ganska pressad av det fiske som bedrivs.
            Vi kan höra många internationella diskussioner om problem med
            den ena fiskarten efter den andra. Det är svårt att veta exakt
            hur mycket som fiskas. Ibland blir det effekter som man inte har
            räknat med, som när det gäller sillen i Nordsjön.
          </note>
          <note>
            Miljöpartiet har en reservation i detta betänkande, som jag tänker
            tala om. Vi har också ett särskilt yttrande, som jag skall uppehålla
            mig vid.
          </note>
          <note>
            Vi har väckt en motion om fisket utefter västkusten. Här börjar
            det uppstå ett problem som liknar det som Eva Björne tog upp,
            nämligen en konflikt mellan yrkesfisket ute till havs och yrkesfisket
            utefter kusten.
          </note>
          <note>
            Vi menar att det kustnära fisket är ett småskaligt fiske, som
            måste få finnas kvar. Det bedrivs ofta av familjer över hela året
            och tar en större hänsyn till de arter som finns. Det är nämligen
            inte lika specialiserat som det havsbaserade fisket många gånger
            är.
          </note>
          <note>
            Vi menar därför att det är angeläget att ta stora hänsyn till
            det kustnära fisket när man fastställer kvoter för hur mycket
            fisk som får tas upp. Man måste helt enkelt sätta av en del av
            kvoten till det kustnära fisket. Man måste se på var någonstans
            det kustnära fisket bedrivs, vilka kvoter som behövs och göra
            en fördelning av kvoten över året. Man kan inte fastställa en
            kvot rakt av, vilket ofta görs. Det får till effekt att de stora
            fiskebåtarna ute till havs plockar upp hela kvoten i början på
            fiskeåret. Det blir ingenting över till det kustnära fisket.
          </note>
          <note>
            Det är ett problem som vi måste lägga stor vikt vid. Vi måste
            hitta ett sätt att bevara det kustnära fisket. Det kustnära fisket
            tar ofta större hänsyn till de arter som finns. Dessutom är det
            absolut nödvändigt för att dessa människor skall kunna få sin
            utkomst, en utkomst som de levt på under lång tid, historiskt
            sett.
          </note>
          <note>
            Jag yrkar bifall till reservation 5. Vi tycker inte att vi har
            fått gehör för våra synpunkter i betänkandet.
          </note>
          <note>
            En stor del av diskussionen om fiske handlar om laxfisket. Jag
            har fört ett antal interpellationsdebatter om just den vilda laxen.
            Vi nöjer oss med ett särskilt yttrande i detta betänkande i den
            frågan. Den utveckling vi har kunnat se under de senaste månaderna
            är positiv. I dag är 10-15 % av den totala rekryteringen till
            Östersjön vild lax. Resten är odlad lax. Det finns en förväntning
            om att den andelen kommer att halveras de närmaste åren. Endast
            5 % kommer att vara laxsmolt med vildreproducerade föräldrar.
          </note>
          <note>
            Laxen har flyttats upp en hotkategori. Den finns nu i hotkategori
            2, sårbar. Det finns alltså en stor risk för att den vilda laxen
            kommer att försvinna ur Östersjön, om vi inte vidtar åtgärder.
          </note>
          <note>
            Sverige har ett speciellt ansvar. Av de 20 naturreproducerande
            laxstammarna är 15 svenska. De går alltså upp i våra vatten och
            leker.
          </note>
          <note>
            Vilka hot mot den vilda laxen finns då? Miljösjukdomen M 74 slår
            hårt mot den vilda laxsmolten.
          </note>
          <note>
            De dör, helt enkelt. Vad som orsakar M 74 kan väl diskuteras.
            Att något miljögift finns med i bilden är forskarna dock ganska
            klara över. Ett annat hot är det havsbaserade fisket som bedrivs
            i Östersjön, där man fiskar på blandbestånd. Den vilda laxen utgör
            en stor del av den fångst som tas upp. Ytterligare ett hot är
            de
          </note>
          <note>
            21 km långa drivgarn som används. I andra vatten används bara
            2,5 km långa drivgarn. Vi i Miljöpartiet anser att man skall gå
            ned till den längden även i
          </note>
          <note>
            Östersjön. De långa drivgarnen utgör också ett hot mot t.ex.
            tumlaren, som har en egen population i Östersjön.
          </note>
          <note>
            Hur kan vi då ändra detta? Vi skulle kunna flytta fisket upp
            mot kusten. Där vet man var de vildreproducerade laxarna och de
            odlade laxarna finns. Där skulle man kunna selektera, så att det
            går att fiska odlad lax. Det finns gott om odlad lax, så det behöver
            fiskas.
          </note>
          <note>
            Det beslut från Fiskeriverket som kom den 5 mars, som innebär
            en fördelning av kvoten, är en bra väg att gå. En större del,
            än så länge 40 %, läggs på det kustnära fisket och 60 % på havsfisket.
            Detta är något som vi har pläderat för i många olika sammanhang.
          </note>
          <note>
            Nu börjar vi få gehör för våra synpunkter. Detta är också vad
            många fiskeribiologer har framfört, att vi måste hitta ett sätt
            att fiska framför allt den odlade laxen, i stället för på blandade
            bestånd.
          </note>
          <note>
            Det sägs också att fördelningen nästa år skall bli
          </note>
          <note>
            50/50. Vi hoppas från Miljöpartiets sida att detta bara är starten
            på en process. Vi menar att en allt större del av laxkvoten bör
            gälla fisket utefter kusten och att man bör se till att det är
            odlad lax som fiskas. Därför är det viktigt att freda den vilda
            laxen även utefter
          </note>
          <note>
            Norrlandskusten. Annars är det ingen vits med det hela. Vitsen
            är att man utefter kusten skall kunna plocka upp odlad lax.
          </note>
          <note>
            Jag har svårt att förstå Eva Björnes resonemang.
          </note>
          <note>
            Om vi lägger alltmer av laxfisket utefter Norrlandskusten, kommer
            det naturligtvis att gynna de fiskare som bor i Norrland, jämfört
            med dem som inte bor i
          </note>
          <note>
            Norrland som fiskar i Östersjön.
          </note>
          <note>
            Inom ramen för Fiskerikommissionen för Östersjön i Warszawa har
            man börjat ta fram en aktionsplan för hanteringen av den vilda
            laxen. Det är också positivt. Miljöpartiet kommer att följa denna
            fråga mycket aktivt. Vi anser att vi måste vidta åtgärder för
            den vilda laxen, om vi menar allvar med vårt tal om biologisk
            mångfald. Det är precis de åtgärder som vi nu tar de första stegen
            till.
          </note>
          <note>
            Fru talman! I övrigt yrkar jag bifall till utskottets hemställan.
          </note>
          <note type="speaker">
            Anf. 114 EVA BJÖRNE (m) replik:
          </note>
          <note>
            Fru talman! Gudrun Lindvall kan inte förstå att jag anser att
            man bör få fiska utefter Norrlandskusten även vid de älvar där
            det finns vildlax. Vildlaxen finns i hela Östersjön. Man tar upp
            både vild lax och odlad lax ur Östersjön. Om man minskar den totala
            kvoten, minskar man också fångsten av vildlax. Om man flyttar
            en del av kvoten upp till fiskarna i norra
          </note>
          <note>
            Sverige, kunde de också få utöva sitt yrke. Det är en rättvisefråga
            att göra den fördelningen nu i Sverige.
          </note>
          <note>
            Det skulle i och för sig inte minska beståndet av vildlax, om
            man minskar fisket totalt.
          </note>
          <note type="speaker">
            Anf. 115 GUDRUN LINDVALL (mp) replik:
          </note>
          <note>
            Fru talman! Jag tror inte att Eva Björne har förstått riktigt
            vad vi är ute efter. Vi är inte ute efter att se till att antalet
            vilda laxar skall bestå. Vi är ute efter att öka antalet vildlaxar.
            Vildlaxbestånden är små. De behöver bestå av flera individer.
            Det är precis det vi talade om i morse: En biologisk mångfald
            innebär att det finns tillräckligt många individer. När det gäller
            just vildlaxen behövs fler individer. M 74 slår hårt.
          </note>
          <note>
            Det finns alltså ännu ett hot, nämligen sjukdomen
          </note>
          <note>
            M 74.
          </note>
          <note>
            Det vore fullkomligt verkningslöst att ta bort fisket ute i Östersjön
            och i stället fiska upp laxarna någon annanstans. Då kan vi lika
            gärna låta bli att vidta åtgärder. Vitsen är att se till att fisket
            bedrivs där man kan fiska bara odlad lax, i stället för både odlad
            och vild lax. Vi måste se till att de vilda laxarna fredas. Vi
            skall fiska mindre vild lax. Det är vad hela förslaget går ut
            på.
          </note>
          <note>
            Det biologiskt riktiga måste vara att se till att vi inte fiskar
            vild lax. Den vilda laxen skall få en chans att reproducera sig.
            Den skall få en chans att se till att dess avkomma åter kommer
            ut i Östersjön.
          </note>
          <note>
            Om en större del av kvoten gäller Norrlandskusten, dvs. norrlänningarna
            får fiska ett större antal fiskar än tidigare, måste det gynna
            Norrland. Det är helt naturligt. Om norrlänningarna får fiska
            färre laxar, blir underlaget mindre. Om de får fiska fler laxar
            blir det ett större fiske. Det som är vitsen är att de skall fiska
            odlad lax. Totalt sett gynnar dock detta norrlänningarna. Det
            är självklart.
          </note>
          <note type="speaker">
            Anf. 116 EVA BJÖRNE (m) replik:
          </note>
          <note>
            Fru talman! Om man skall följa Gudrun Lindvalls recept måste
            laxen märkas på något sätt och man måste släppa tillbaka de vilda
            laxarna. I dag ser man ingen skillnad.
          </note>
          <note>
            Om en del av kvoten flyttas och man får tillåtelse att fiska
            utefter Norrlandskusten, kan vi se till att yrkesfiskarna kan
            överleva på ett annat sätt. Det är laxfångsten som ger de stora
            inkomsterna för deras uppehälle.
          </note>
          <note>
            Dessutom har man ju givit tillstånd till handredskapsfiske och
            spöfiske i vildlaxälvarna. Så sportfiske får förekomma men inte
            yrkesfiske. Det tycker jag är ytterst inkonsekvent.
          </note>
          <note type="speaker">
            Anf. 117 GUDRUN LINDVALL (mp) replik:
          </note>
          <note>
            Fru talman! Det är riktigt att man inte kan se någon skillnad
            på laxen. Det är därför som det också är så viktigt att man vet
            var geografiskt man fiskar. Laxen går ju tillbaka dit den är född.
            Naturligtvis måste man därmed se till att ett fiske bedrivs på
            de områden där man vet att framför allt odlad lax finns.
          </note>
          <note>
            Jag hoppas att det beslut som nu fattas kommer att leda till
            att det finns en liten kvot för sportfisket men också att beslutet
            gynnar de fiskare som fiskar lax utefter Norrlandskusten. Det
            är nämligen väldigt viktigt att se till att mycket av den odlade
            laxen tas upp, eftersom utsättningen av odlad lax är stor. Här
            finns ett biologiskt överskott att ta vara på. Jag ser hellre
            att fiskarna utefter Norrlandskusten kan ta vara på detta överskott,
            eftersom det här behövs arbetstillfällen, än att de få stora båtar
            som tidigare tog upp kvoten av blandbestånd i Östersjön tar upp
            det.
          </note>
          <note>
            Jag tycker att vi gemensamt skall se till att beslutet kommer
            att gynna Norrland. Men låt oss också se till att det gynnar den
            vilda laxen, så att inte den vilda laxen fiskas utan kan bli kvar
            för framtida generationer.
          </note>
          <note type="speaker">
            Anf. 118 KAJ LARSSON (s):
          </note>
          <note>
            Fru talman! I jordbruksutskottets betänkande nr
          </note>
          <note>
            18, som vi nu debatterar, behandlas 35 motionsyrkanden om fiske
            från allmänna motionstiden.
          </note>
          <note>
            Det finns två frågor som är ständigt återkommande vid våra fiskedebatter,
            nämligen laxfisket i Östersjön och moderaternas ständiga tjat
            om det fria handredskapsfisket. Jag skall återkomma till dessa
            frågor, men först vill jag säga något allmänt om fisket.
          </note>
          <note>
            Tyvärr har vi här i kammaren för litet debatt om fiskets utveckling.
            Hur skall det yrkesmässiga fisket i
          </note>
          <note>
            Sverige bedrivas i framtiden? Skall vi ha några stora fartyg
            som skall klara det svenska yrkesfisket, eller skall vi ha ett
            mindre fartygsbestånd som skall kunna bedriva ett kustnära fiske?
            Hur skall vi kunna utveckla vattenbruket i vårt land utan att
            på något sätt förstöra miljön? Hur skall sportfisket och turistfisket
            utvecklas? Det skulle vara intressant att höra de politiska partiernas
            syn på dessa frågor, för inom samtliga områden skulle det kunna
            skapas betydligt fler arbetstillfällen.
          </note>
          <note>
            I stället för att se in i framtiden håller vi på med samma frågor
            år ut och år in. Nu är vi medlemmar i
          </note>
          <note>
            EU. Det innebär att utvecklingen till stor del bestäms i
          </note>
          <note>
            Bryssel. Men vi kan påverka EU:s fiskepolitik. Det har vi bevis
            på. Trots detta är det mycket utöver detta som kan beslutas på
            det nationella planet.
          </note>
          <note>
            Tekniken rusar framåt, så även inom fisket. Miljön för fisken
            i våra hav är ju inte den bästa. Därför har vi alla ett stort
            ansvar att hushålla med havets möjligheter.
          </note>
          <note>
            Laxfisket i Östersjön har under mina tolv år i riksdagen alltid
            varit föremål för debatt när fisket har debatterats. Och visst
            är det oroande när den naturreproducerade laxen utgör endast 7
            % av den totala mängden i Östersjön. Det var därför som Warszawakommissionen
            beslutade att minska den totala kvoten, alltså TAC, i Östersjön.
            Den har minskats från
          </note>
          <note>
            600 000 till 410 000 laxar om året. Innan vi gick över till TAC
            efter antal räknades kvoten per ton, och då var den betydligt
            större. Med andra ord har uttaget i
          </note>
          <note>
            Östersjön årligen minskat.
          </note>
          <note>
            Därutöver har Warszawakommissionen beslutat om en aktionsplan
            för den vilda laxen i Östersjön, som går ut på att skapa bättre
            balans mellan vilda och odlade laxbestånd. Sveriges andel av den
            totala kvoten är drygt 100 000 laxar. Det är Fiskeriverket som
            har det beståndsvårdande ansvaret för fisket i Sverige och beslutar
            därför hur, när och var fisket av lax i
          </note>
          <note>
            Östersjön får ske.
          </note>
          <note>
            Moderaterna tar just upp denna fråga i sin reservation nr 1.
            Fiskeriverkets beslut om laxfisket för detta år har förändrats
            väsentligt i jämförelse med förra året, allt i syfte att skydda
            laxen. Eftersom beslutet är överklagat av flera organisationer
            och kommuner, vill jag inte närmare gå in på och kommentera det.
            Men jag är övertygad om att oavsett vilket beslut
          </note>
          <note>
            Fiskeriverket hade fattat, hade kritik kommit. Vi skall också
            ha i åminnelse att Fiskeriverkets styrelse var fullt enig i detta
            beslut.
          </note>
          <note>
            Eva Björne säger här i debatten att beslutet har drabbat yrkesfisket
            i norr på ett mycket besvärligt sätt, samtidigt som hon i sin
            plädering säger att man skall vara rädd om den naturreproducerade
            laxen. Det är ju det Fiskeriverket har varit genom att fatta det
            här beslutet.
          </note>
          <note>
            Sedan förra året, då man fiskade 25 % ovan den
          </note>
          <note>
            59:e breddgraden och 75 % på den södra delen, har man förändrat
            fördelningen i årets beslut till 40 % i den norra delen och 60
            % i den södra. Det innebär att kvoten för Norrlandsfisket är högre
            i år än förra året.
          </note>
          <note>
            I moderaternas reservation nr 2 kräver man internationell samordning.
            Det är nödvändigt med internationella förhandlingar för att komma
            överens om kvoter, och det är precis vad som sker i dag. I och
            med att vi är medlemmar i EU är det inte längre vi som förhandlar
            om kvoter, utan det är EU som förhandlar för Sverige. Ett exempel
            är ju Warszawakommissionen, som jag tidigare har nämnt.
          </note>
          <note>
            I den tredje reservationen efterlyses också fisketillsyn. Vi
            delar naturligtvis uppfattningen att tillsynen av yrkesfisket
            skulle kunna vara bättre. Men vi skall vara medvetna om att fusket
            här är litet i jämförelse med många andra länder. Det system som
            vi använder oss av är rapportering av både yrkesfisket genom loggböckerna
            och av förstahandsmottagarna, som skickar in rapporter till Statistiska
            Centralbyrån.
          </note>
          <note>
            Därutöver gör Kustbevakningen kontroller ute på havet. EU har
            ju beslutat om satellitövervakning på de större fartygen, inte
            för att se storleken på fångsterna utan närmare för att se var
            fisket bedrivs.
          </note>
          <note>
            Om jag har förstått det rätt har moderaterna liksom vi varit
            tveksamma till detta kontrollsystem. Det skulle därför vara intressant
            att höra vilket kontrollsystem som moderaterna vill införa för
            yrkesfisket i
          </note>
          <note>
            Sverige.
          </note>
          <note>
            I den andra delen i samma reservation säger man att problemet
            med tjuvfiske och olaga fiske skulle kunna få en bättre lösning
            om kontrollsystemet hade varit effektivare. Jag vill då säga till
            Eva Björne att om vi hade fått införa en fiskevårdsavgift, som
            ni var starka motståndare till, så skulle en del av medlen användas
            till just fisketillsynsmänniskor ute i landet.
          </note>
          <note>
            Sedan riksdagen i mars 1985 beslutade om ett fritt handredskapsfiske
            längs ostkusten, från Östhammars kommun i Uppsala län till sydkusten
            i Blekinge, längs kusten på Öland och Gotland samt de stora sjöarna
          </note>
          <note>
            Vänern, Vättern, Mälaren, Hjälmaren och Storsjön, har moderaterna
            årligen återkommit och protesterat mot beslutet. Det finns i dag
            också en reservation som gäller det fria handredskapsfisket.
          </note>
          <note>
            I debatten i mars 1985 sade bl.a. den moderate representanten
            - jag har just läst det - att det var ett skamligt beslut och
            att det var ett övergrepp som ni skulle riva upp om ni fick chansen.
            Ni har ju haft chansen under perioden 1991-1994, men ni gjorde
            ingenting. Varför?
          </note>
          <note>
            De farhågor som målades upp 1985, och som ni årligen återkommer
            med, har ju inte besannats. Naturvårdsverket och Fiskeriverket
            har utrett konsekvenserna av beslutet och kan inte se några negativa
            verkningar. Därför borde ni i fortsättningen använda era krafter
            till tänkande och motionsskrivande om framtidens fiske vad gäller
            såväl yrkesfiske, sport- och turistfiske som vattenbruk.
          </note>
          <note>
            Fru talman! Gudrun Lindvalls reservation nr 5 tar upp säsongsindelning
            av kvoter samt regionala kvoter.
          </note>
          <note>
            Vi hörde också Gudrun Lindvall prata om detta. Detta sker ju
            delvis i dag. Torskfisket i Östersjön är ju indelat i vår- och
            höstfiske. På samma sätt är det med laxfisket, som jag tidigare
            berört. Men det viktiga är bakgrunden till beslutet. Hur sker
            beslutet, och vad är det som ligger bakom?
          </note>
          <note>
            SFR, Sveriges Yrkesfiskares Riksförbund, har konferenser vid
            ostkusten, sydkusten och västkusten med sina medlemmar. Det är
            medlemmarna som får vara med och tycka och säga sitt om hur man
            vill att fisket skall bedrivas. Sedan lägger SFR fram förslag
            till Fiskeriverket, och Fiskeriverket beslutar. Det är därför
            ett mycket stort samförstånd med näringen, med yrkesfiskarna,
            om hur fisket skall bedrivas. Därför tycker jag inte, Gudrun Lindvall,
            att vi här i kammaren skall stå och vara bättre tyckare än näringen
            själv som skall bedriva fisket.
          </note>
          <note>
            Fru talman! Därför yrkar jag avslag på samtliga reservationer
            och bifall till hemställan i utskottets betänkande.
          </note>
          <note type="speaker">
            Anf. 119 EVA BJÖRNE (m) replik:
          </note>
          <note>
            Fru talman! Kaj Larsson tycker att vi moderater tjatar om det
            fria handredskapsfisket. Det är kanske sant. Vi återkommer till
            detta därför att vi anser att det är en riktig åtgärd att ta bort
            det för att i stället kunna ordna fiskevårdsområden, som redan
            finns på många ställen. Kaj Larsson säger att vi i stället skall
            se in i framtiden. Det är ju det vi gör, men då tar vi till oss
            de kunskaper som vi har sedan tidigare. Vi ser de goda konsekvenserna
            av att man kan bilda fiskevårdsområden, sköta fiskevatten, ha
            en tillsyn, sälja fiskekort och få en inkomst och vårda sitt fiskevatten
            på ett bra sätt till fromma för sportfiskare av olika kategorier.
          </note>
          <note>
            Sedan undrade Kaj Larsson vad vi menade med internationell kontroll.
            Här menar vi att vi internationellt skall verka för en kontroll.
            Det skall inte bara vara en kontroll av svenska yrkesfiskare,
            utan även andra nationer skall se till att de har en kontroll
            av sina yrkesfiskare när de är ute. Satellitövervakningen kan
            ju inte se om man använder felaktiga och förbjudna redskap, tar
            upp fiskarter som man inte får fiska osv. Satelliten kan ju bara
            registrera var fartygen finns och var de går. De kan inte registrera
            på vilket sätt man fiskar.
          </note>
          <note>
            Yrkesfiskarna längs Norrlandskusten har drabbats av totalförbud.
            Det har inga andra yrkesfiskare gjort.
          </note>
          <note>
            Samtidigt tillåter man sportfiske på den vilda laxen efter den
            här kusten.
          </note>
          <note type="speaker">
            Anf. 120 KAJ LARSSON (s) replik:
          </note>
          <note>
            Fru talman! Låt mig ta handredskapsfisket först.
          </note>
          <note>
            När den här reformen infördes 1985 var det en utvidgning av allemansrätten,
            Eva Björne. Det var tänkt att detta inte bara skulle vara ett
            privilegium för de mest välbeställda i vårt land. En vanlig verkstadsarbetare
            skulle också kunna ha möjlighet att bedriva denna avkopplande
            verksamhet med sitt spö. Det är inte alla som hade råd att åka
            utomlands på semestern. En del får stanna hemma, och då skall
            de ha den här möjligheten till avkoppling. Jag förstår att ni
            moderater är emot detta.
          </note>
          <note>
            Fru talman! Eva Björne efterlyser här en internationell kontroll.
            Här handlar det om vad som bestäms av EU:s medlemsländer. Det
            största fusket sker utanför EU:s medlemsländer. Vi skall naturligtvis
            göra vad vi kan för att påverka i förhandlingarna i EU så att
            vi får en bättre kontrollverksamhet. Men vi kan omöjligt styra
            detta. Vi kan inte göra något annat än att påverka.
          </note>
          <note type="speaker">
            Anf. 121 EVA BJÖRNE (m) replik:
          </note>
          <note>
            Fru talman! Jag förstår att man inte kan styra detta, men vi
            vill att man skall försöka påverka kraftfullt och visa på de negativa
            konsekvenserna om man inte har en kontrollverksamhet som fungerar.
            Med det goda exemplet kan man visa hur det skulle kunna fungera.
          </note>
          <note>
            När det gäller handredskapsfisket unnar vi precis alla att fiska.
            Men vi menar att man inte utan vidare kan ta sig friheten att
            fiska var som helst. Vi tycker att det är en kränkning av äganderätten.
            Det finns i alla fall människor som på något sätt äger fiskevattnen.
          </note>
          <note>
            Fiskevattensägare skall ha möjligheten att, som nu, bilda fiskevårdsområden,
            vårda sin egendom och se till att fisktillgången finns tillgänglig
            på sikt. Om ingen gör någonting och man bara låter det vara, kommer
            det att fiskas ut. Då kommer man inte att ha denna möjlighet.
            Om man skall bevara detta och ge alla tillgång till den här avkopplande
            verksamheten och det trevliga fisket, tycker vi att vi skall värna
            om detta med fiskevårdsområden och se till att det bildas på så
            många ställen som möjligt. Då kan vi har kvar möjligheten till
            fiske.
          </note>
          <note type="speaker">
            Anf. 122 KAJ LARSSON (s) replik:
          </note>
          <note>
            Fru talman! Det kvittar nog hur mycket Eva Björne och jag debatterar
            den här frågan. Vi blir aldrig överens, och det blir vi inte med
            Moderata samlingspartiet heller. Eva Björne och hennes parti slår
            ju naturligtvis vakt om ägandet och att det skall vara skyddat
            för dem som äger. Inga andra skall ha tillgång till dessa vatten.
            Det är detta som skiljer oss åt. Vi socialdemokrater tycker att
            det är viktigt att vanliga arbetare också skall kunna ha en avkopplande
            stund med sitt spö ute vid havet.
          </note>
          <note>
            Eva Björne framförde här att detta förstör och leder till utfiskning.
            Det är en rent felaktig propaganda.
          </note>
          <note>
            Vi har ett fiskeriverk i vårt land som har en mycket god kontroll
            över hur fisket går till och hur fisken i haven mår. Därför tycker
            jag att den propagandan är helt felaktig.
          </note>
          <note type="speaker">
            Anf. 123 GUDRUN LINDVALL (mp) replik:
          </note>
          <note>
            Fru talman! Jag tänkte kommentera det Kaj Larsson sade angående
            vår reservation. Men till att börja med, Kaj Larsson, vill jag
            säga att vi naturligtvis måste vara medvetna om att ett nyttjande
            av den biologiska mångfalden kanske inte alla gånger kan vara
            allemansrättslig. Det finns begränsningar för hur man kan utnyttja
            den biologiska mångfalden. Jag hoppas verkligen att det synsätt
            som Kaj Larsson här ger uttryck för inte också överförs på jakten,
            dvs. att det skall vara någon sorts allemansrätt. Ju mer trängd
            den biologiska mångfalden blir, desto mer måste vi se till att
            detta sköts på ett riktigt sätt. Jag vill dock säga att vi inte
            har någon annan uppfattning än Socialdemokraterna när det gäller
            det fria handredskapsfisket.
          </note>
          <note>
            Kaj Larsson efterlyste våra synpunkter på t.ex. det kustnära
            fisket kontra fisket ute i havs. Jag tycker att vi utvecklar det
            ganska väl i vår reservation. När mängden fisk och fiskarter börjar
            trängas tillbaka kommer det naturligtvis bli så att konflikterna
            kommer att bli större mellan dem som vill fiska upp detta.
          </note>
          <note>
            Skall de kvoter som finns fiskas upp till havs eller skall de
            fiskas upp utefter kusten?
          </note>
          <note>
            I vår reservation talar vi om vad vi vill. Här finns det svar
            som Kaj Larsson efterfrågade. Vi anser alltså att det kustnära
            fisket i mångt och mycket är både energisnålare och miljövänligare
            än havsfisket. Det är viktigt att se till att de fiskare som finns
            utefter kusten och som av tradition har kunnat leva på det här
            också i framtiden skall kunna det, även om det sker på bekostnad
            av havsfisket. I det kustnära fisket är det lättare att bedriva
            ett fiske där man tar mer hänsyn till den population av olika
            fiskarter som finns. Detta är ett av de svar som Kaj Larsson efterlyste.
          </note>
          <note type="speaker">
            Anf. 124 KAJ LARSSON (s) replik:
          </note>
          <note>
            Fru talman! Gudrun Lindvall började med att tala om biologisk
            mångfald. Jag menade i svaret till Eva
          </note>
          <note>
            Björne att vi har ett fiskeriverk som har mycket god kontroll.
            Det bestämmer också fisketider. När det vet att någon fara hotar
            stoppar det också fisket. Därför tror jag inte att man behöver
            ha den här rädslan.
          </note>
          <note>
            Jag sade i mitt anförande att frågan om kvoter har debatterats
            mycket hos näringen, Fiskeriverket och även bland politiker. Om
            vi skall gå in från politiskt håll och säga att det antingen skall
            vara kvoter på båtar eller regionala kvoter tycker jag att vi
            sätter oss över näringen. Vi har också sett i andra länder hur
            kvoter har utnyttjats, t.ex. i Island där man har kvoter på båtar.
            Det är ingen lyckad utveckling.
          </note>
          <note>
            Gudrun Lindvall! Låt näringen först och främst få tycka till
            om det här. Näringen består av 3 000 medlemmar som är yrkesfiskare.
            Låt oss ta upp den här diskussionen när de tycker att det är dags
            att införa kvoter.
          </note>
          <note type="speaker">
            Anf. 125 GUDRUN LINDVALL (mp) replik:
          </note>
          <note>
            Fru talman! Det här kommer säkert att diskuteras betydligt framöver,
            inte bara när det gäller västkustfisket utan även när det gäller
            fisket utefter Östersjön.
          </note>
          <note>
            Vi har börjat med diskussionen om Östersjölaxen.
          </note>
          <note>
            Skall det vara ett kustnära fiske eller ett fiske ute till havs?
          </note>
          <note>
            Om kvoterna blir för små finns det en risk att de fiskare som
            i dag fiskar kustnära försvinner. Då kommer deras röst att bli
            ännu svagare i de branschorganisationer som finns. Då finns risken
            att deras behov inte alls blir tillgodosedda. Jag kan mycket väl
            tänka mig att det finns vissa lägen då vi som politiker måste
            gå in och titta litet grand på sysselsättningseffekter osv. och
            faktiskt ha en uppfattning, även om den kanske är avvikande.
          </note>
          <note>
            Detta händer i många andra sammanhang. Man undrar om man skall
            flytta verksamhet från Arboga,
          </note>
          <note>
            Norrköping osv.? Det finns naturligtvis andra synpunkter som
            vi politiker måste väga in. Detta är ett typiskt sådant exempel
            där vi också måste ta in andra parametrar. Hur många människor
            är t.ex. beroende av det kustnära fisket? Hur många är beroende
            av fisket ute till havs? Regionalpolitiskt kanske det är viktigare
            att gynna ett kustnära fiske, och det kanske också är det när
            det gäller arbetslösheten. Om det är viktigare att gynna ett kustnära
            fiske t.ex. när det gäller laxfisket utefter Östersjön måste vi
            också ta sådan hänsyn.
          </note>
          <note>
            Vi politiker måste i dessa frågor också väga in alla de andra
            aspekter som de fiskare som vill fiska ute till havs kanske inte
            väger in. Vi måste våga ta ett politiskt ansvar. I det här fallet
            har jag bara deklarerat vad vi principiellt anser. Vi vill ha
            kvar ett kustnära fiske.
          </note>
          <note>
            Vi anser att det är viktigt.
          </note>
          <note type="speaker">
            Anf. 126 OLLE LINDSTRÖM (m):
          </note>
          <note>
            Fru talman! Jag skall ägna ett kort anförande åt reservation
            nr 1 som gäller östersjöfisket och kanske framför allt fisket
            utefter den norra delen av kusten.
          </note>
          <note>
            Jag har engagerat mig i dessa frågor som rör fisket utefter Norrlandskusten
            under ett antal år, och jag har sett hur antalet yrkesfiskare
            har decimerats undan för undan. Sedan 1983 har olika förbud, fredningstider,
            gällt. Och det har ökat mest hela tiden. År 1996 var det totalförbud.
            Nu har man en fredningstid för 1997
          </note>
          <note>
            som är en månad och åtta dagar längre än tidigare.
          </note>
          <note>
            Det är riktigt, som Kaj Larsson sade, att Fiskeriverket har ökat
            kvoten för fisket utefter Norrlandskusten från 25 % till 40 %.
            Men då uppkommer en fråga:
          </note>
          <note>
            Hur kan man tro att man skall kunna öka fisket till
          </note>
          <note>
            40 % utefter Norrlandskusten när man samtidigt ökar fredningstiden,
            förbudstiden? Det säger sig självt att någonting haltar. Det har
            tidigare inte varit möjligt att klara 25 %. Hur skall det då vara
            möjligt att klara
          </note>
          <note>
            40 % med en ökad förbudstid? Det är en omöjlighet.
          </note>
          <note>
            Det fåtal yrkesfiskare som nu finns kvar kommer att decimeras
            ytterligare om det fortsätter på det här sättet. Laxfisket utgör
            faktiskt ungefär hälften av den normala årsomsättningen - den
            som var under den tid då fisket var fritt. Det innebär ju att
            fiskarna inte har en möjlighet att leva på sitt yrke och sina
            företag.
          </note>
          <note>
            Numera måste de också göra stora investeringar. På grund av nya
            bestämmelser skall de ju ha fryshus, vakuumpackmaskiner m.m. förutom
            båtar och fiskeredskap. Vi har diskuterat detta med jordbruksministern
            i interpellationsdebatter, och då sägs det: De har ju möjlighet
            att få ersättning för det här.
          </note>
          <note>
            Ersättningen har baserats på 1992 och 1993 års loggböcker, men
            eftersom det även då var fredningstid, förbud, finns det självfallet
            inte något laxfiskeresultat i de loggböckerna. Alltså har ersättningen
            varit i stort sett obefintlig.
          </note>
          <note>
            Om man fortsätter med det här kommer yrkesfisket utefter Norrlandskusten
            om något år mer eller mindre att slås ut. Man kan ju fråga sig
            om det är så det är tänkt. Eller handlar det bara om att man tror
            att det skulle bli bättre när det gäller just den vilda laxen
            för att man reglerar så hårt i norra delen av landet?
          </note>
          <note>
            Över 90 % av all lax har ju under många år fiskats upp i Östersjön,
            även huvuddelen av vildlaxen. Då är det ju självklart att regleringen
            måste ske där. I varje fall skall det regleras minst lika mycket
            där som i norra delen.
          </note>
          <note>
            Jag har mycket svårt att förstå att Fiskeriverket så envetet
            förhindrar möjligheterna för det fåtal fiskare som nu finns kvar.
            Dessutom är det anmärkningsvärt att man gör det. Man kan ju ifrågasätta
            om det inte strider mot både regeringsformen och Europakonventionen
            när man förhindrar företagare, yrkesutövare, att utnyttja sin
            egendom och mer eller mindre gör den värdelös. Det har ju också
            med fiskerättsägarnas möjligheter att göra, om de har möjlighet
            att arrendera ut sina fisken eller inte och vad de är värda.
          </note>
          <note>
            Totalt sett menar jag att det är viktigt att vi politiker tar
            tag i dessa frågor. Det är därför som jag har motionerat och interpellerat.
            Nu yrkar jag naturligtvis också bifall till reservation 1, liksom
            Eva Björne har gjort.
          </note>
          <note type="speaker">
            Anf. 127 KAJ LARSSON (s) replik:
          </note>
          <note>
            Fru talman! Till Olle Lindström vill jag bara säga det som jag
            sade tidigare. Detta beslut av Fiskeriverket är nu överklagat
            av kommuner och organisationer i båda riktningar. Det finns både
            de som tycker att man har fått för mycket fiske i Norrland och
            de som tycker att man har fått för litet. Jag vill i dag inte
            närmare gå in på detta och ha synpunkter, eftersom det skall avgöras
            av regeringen.
          </note>
          <note type="speaker">
            Anf. 128 OLLE LINDSTRÖM (m) replik:
          </note>
          <note>
            Fru talman! Jag kan förstå att det överklagande som har skett
            måste ha sin gång. Men jag tycker ändå att man borde ta hänsyn.
            Kaj Larsson borde kanske också som sakkunnig när det gäller de
            här frågorna ta till sig den kritik som har kommit uppifrån under
            så många år. Där uppe har bevisligen antalet fiskare decimerats
            kraftigt på grund av dessa förbud. Det finns nu väldigt få yrkesfiskare
            kvar i det området.
          </note>
          <note type="speaker">
            Anf. 129 KAJ LARSSON (s) replik:
          </note>
          <note>
            Fru talman! Jag har lyssnat, Olle Lindström, på många organisationer,
            och jag har en klar uppfattning om hur det bör vara. Jag har också
            lyssnat till Olle
          </note>
          <note>
            Lindström i dag. Jag har alltså inte kopplat av lyssnandet.
          </note>
          <note type="speaker">
            Anf. 130 ULF KERO (s):
          </note>
          <note>
            Fru talman! Det betänkande som nu diskuteras gäller fiske. Det
            som intresserar mig mest är laxfisket, och det ingår som sagt
            i detta.
          </note>
          <note>
            Laxfisket är intressant från flera olika aspekter.
          </note>
          <note>
            Den kanske viktigaste för mig och för de boende i mina trakter
            är: Hur blir laxuppgången? Blir den som förra året, blir den bättre
            eller blir den sämre? Det är sådana frågor man ställer sig.
          </note>
          <note>
            Tillgången på lax har ökat de senaste åren - från en mycket,
            mycket låg nivå, måste jag säga. Det kan finnas naturliga förklaringar
            till detta, men otvivelaktigt har också politiska beslut bidragit
            till uppgången.
          </note>
          <note>
            Det är glädjande, det måste jag säga, men det gäller att se till
            att denna trend fortsätter.
          </note>
          <note>
            Jag har under den allmänna motionstiden skrivit en motion i detta
            ämne, Jo 413, som heter Laxfisket i
          </note>
          <note>
            Kalix och Torneälvens vattensystem. Där finns yrkanden som har
            bäring på detta ämne, nämligen när det gäller drivgarnsfisket
            i Östersjön och laxfiskekvoternas fördelning.
          </note>
          <note>
            När det gäller det senare har tiden arbetat i den riktning som
            jag påtalat i motionen. Även om det har medfört effekter som jag
            då inte kunde förutse har
          </note>
          <note>
            Fiskeriverket uttalat sig om en inriktning för 1998
          </note>
          <note>
            som är 50/50 mellan norr och söder, och det var också en del
            av motionens innehåll.
          </note>
          <note>
            Det andra yrkandet gällde drivgarnsfisket i Östersjön, de förutsättningar
            som finns för att Östersjön undantas från FN:s resolution och
            av den anledningen tillåts ha längre nätlängder än 2,5 km.
          </note>
          <note>
            Fru talman! Jag har visserligen i en motion talat om förbud mot
            drivgarnsfiske, men att den inställningen inte är realistisk inser
            även jag. Jag förstår också att de fiskebegränsningar som görs
            skall göras internationellt mellan de inblandade staterna för
            att ge bästa möjliga resultat. Östersjön är ju internationell.
          </note>
          <note>
            Det finns inte heller någon anledning att minska fisket på den
            odlade laxen, dvs. den som är kompensationsodlad i de utbyggda
            älvarna. Som vi har hört utgör ju det drygt 90 %. Det gäller i
            stället att skydda fisket på den naturreproducerande laxen, dvs.
            fisket på det uppväxande beståndet.
          </note>
          <note>
            Utskottet har i sin skrivning hänvisat till den interpellationsdebatt
            som jordbruksministern hade i denna kammare den 4 februari, vilken
            även jag deltog i. Hon var där beredd att närmare granska vilka
            effekter en begränsning av drivgarnen till 2,5 km medför. Det
            är bra - det är mycket bra. Utskottet skriver så här:
          </note>
          <note>
            "Utskottet delar den uppfattning som framförs i flera motioner
            att kraftfulla insatser krävs för att rädda de återstående naturreproducerande
            laxstammarna." Det är bra. Jag är dock litet besviken över att
            utskottsmajoriteten i det här fallet inte har skrivit mer konkret
            vad detta innebär och vad man menar. Majoritetens föredragande
            har ju här litet grand efterlyst en debatt om hur laxfisket långsiktigt
            skall bedrivas framöver.
          </note>
          <note>
            Här tycker i alla fall vi att drivgarnsfisket i Östersjön har
            en central betydelse för hur fisket skall bedrivas.
          </note>
          <note>
            Utskottsmajoriteten kunde ha påtalat att Östersjön i dag har
            undantag och kanske haft en skrivning om hur det undantaget skall
            formuleras framöver. Skall det vara ett undantag även framöver,
            eller vill man ha
          </note>
          <note>
            EU:s fiskeregler som tillämpas i EU:s havsområden?
          </note>
          <note>
            Fru talman! Jag har inget yrkande att komma med, men jag förutsätter
            att denna fråga kommer upp till behandling i denna kammare senare.
          </note>
          <note type="speaker">
            Anf. 131 KAJ LARSSON (s) replik:
          </note>
          <note>
            Fru talman! Jag hade inte tänkt begära replik, men eftersom Ulf
            Kero sände ut en efterlysning vill jag bara svara att vi naturligtvis
            följer denna fråga mycket noggrant och med stort intresse.
          </note>
          <note>
            Det är inte så enkelt att man bara i Sverige kan begränsa drivgarnsfisket
            och låta andra länder vid
          </note>
          <note>
            Östersjön ha ett stort drivgarnsfiske. Därför måste det till
            internationella förhandlingar och diskussioner, så att samtliga
            länder som fiskar lax i Östersjön drar ned på drivgarnsfisket.
          </note>
          <note>
            Det är möjligt att detta kommer. Men en fråga som diskuterades
            i den extra Warszawakommissionen var ju att man skulle ha en annan
            form, t.ex. fördröjd utsättning av lax. Om man hade fått igenom
            detta och alla länder kunde bedriva en fördröjd utsättning av
            lax skulle man också kunna dra ned på drivgarnsfisket utan att
            det fick socio-ekonomiska konsekvenser.
          </note>
          <note type="speaker">
            Anf. 132 ULF KERO (s) replik:
          </note>
          <note>
            Fru talman! Jag tackar Kaj Larsson för svaret. Jag framförde
            också i mitt anförande åsikten att det här arbetet måste bedrivas
            internationellt för att få resultat, och givetvis blir det komplikationer
            och svårigheter när flera länder skall samsas. Men jag hade ändå
            velat att man på något sätt hade markerat i skrivningen hur man
            tänker sig denna fråga framöver.
          </note>
          <note type="speaker">
            Anf. 133 GUDRUN LINDVALL (mp) replik:
          </note>
          <note>
            Fru talman! När det gäller drivgarnslängder hoppas jag liksom
            Ulf Kero att jordbruksministern börjar vara aktiv i den frågan.
            Den interpellationsdebatt som
          </note>
          <note>
            Ulf Kero deltog i, där jag hade ställt en fråga om bl.a.
          </note>
          <note>
            det här, tycker jag också indikerar att jordbruksministern faktiskt
            börjar vilja agera.
          </note>
          <note>
            Det är faktiskt så att Sverige har varit en starkt pådrivande
            part för att vi skall få ha drivgarn på 21 km i
          </note>
          <note>
            Östersjön. Den FN-resolution som finns säger att det bara får
            finnas längre drivgarn än 2,5 km om detta inte utgör något hot,
            och det är Sverige som har propagerat för att det inte skulle
            finnas något hot i Östersjön och att man därför skulle tillåta
            21 km.
          </note>
          <note>
            Det visar sig dock, fru talman, att detta inte stämmer. Tumlaren
            hotas av de långa drivgarnen. Vi från
          </note>
          <note>
            Miljöpartiets sida menar att eftersom det finns arter i
          </note>
          <note>
            Östersjön som hotas av de långa drivgarnen bör FN:s resolution
            naturligtvis gälla och drivgarnen inte vara längre än 2,5 km.
          </note>
          <note>
            Jag hoppas, Ulf Kero, att vi aktivt kan driva på regeringen att
            ta ett ansvar och driva det här internationellt. Om vi får ned
            drivgarnen till 2,5 km blir också laxfisket på de blandade bestånden
            för många av dem som fiskar i dag inte lika intressant längre.
            Då kan det betyda något positivt inte bara för tumlaren, som i
            dag hotas av de långa drivgarnen, utan också för de vilda laxarna,
            som kan bli kvar i och med att fisket på de blandade bestånden
            försvinner.
          </note>
          <note>
            Jag tycker att vi fortsätter, Ulf Kero och jag och några stycken
            till, med interpellationsdebatter mot jordbruksministern, så kanske
            vi övertygar henne också. Vi har ju börjat nu när det gäller det
            norrländska fisket.
          </note>
          <note type="speaker">
            Anf. 134 EVA ERIKSSON (fp):
          </note>
          <note>
            Fru talman! Kaj Larsson sade i sitt anförande att han tyckte
            att fiskefrågorna borde debatteras mer här i kammaren, att vi
            borde vara mer aktiva och att alla partier borde deklarera var
            de står i de här frågorna.
          </note>
          <note>
            Jag tror att Kaj Larsson har rätt. Det är viktigt att man i den
            här talarstolen debatterar angelägna frågor som har betydelse
            för näringen.
          </note>
          <note>
            Jag skulle vilja diskutera litet grand runt den fråga som vi
            har tagit upp i det här betänkandet. Vi har en motion om vattenbruket
            som i stora delar har tillgodosetts i betänkandet. Det är bra.
            Det kommer att gynna vattenbruket att man åter tar fram dess möjligheter
            ur den byrålåda där man lade dem efter det att man på
          </note>
          <note>
            80-talet faktiskt hade haft stora problem med vattenbruket.
          </note>
          <note>
            Man hade efter flera misslyckade projekt kunnat konstatera att
            det hade medfört många miljöproblem.
          </note>
          <note>
            Det hade blivit utsläpp, och kvaliteten på vattnet hade försämrats.
            Detta hade påverkat den biologiska mångfalden. Det har naturligtvis
            skadat vattenbruket under den tid som har gått. Därför är det
            bra att man har plockat fram detta igen. Man har kunnat konstatera
            att under de år som har gått, från 80-talet och framåt, har vattenbrukare
            fått mer kunskap och insikt i vad miljön kräver av vattenbruket
            för att det skall kunna vara en näring som är acceptabel ur miljösynpunkt.
            Naturligtvis måste näringen även drivas effektivt, därför att
            den skall vara lönsam.
          </note>
          <note>
            I betänkandet redovisar man också den utredning som SLU nu genomför,
            där man bl.a. tittar just på problematiken med övergödning och
            det som fick effekter under 80-talet. Man pekar även på bristerna
            i de tillståndsprövningar som gjordes. Man funderade inte ens
            över i vilka områden det var lämpligt att etablera fiskodlingar.
            Man pekar även på att man måste vara mycket tydlig i tillståndsgivningen
            för att det inte skall få sådana effekter.
          </note>
          <note>
            Jag tror också, precis som Kaj Larsson, att detta är en viktig
            näring för landsbygds- och glesbygdsutveckling. Vattenbruket är
            ju en utpräglad småföretagarverksamhet. Det skulle kunna ge ett
            stort antal arbetstillfällen i Sverige. I den analys som Vattenbrukarnas
            riksorganisation har gjort kan man se att det finns en oerhörd
            potential. Det är självklart att vi måste ta till vara den om
            vi menar allvar med att Sverige också skall ha en levande landsbygd.
            Min och
          </note>
          <note>
            Folkpartiets bedömning är att vattenbruket har den potentialen.
            Därför är jag mycket glad för att man i betänkandet har tagit
            upp motionen på ett sådant positivt sätt.
          </note>
          <note>
            Men till slut, fru talman, vill jag säga att vi kräver, precis
            som Kaj Larsson också säger i sitt anförande, att vi skall diskutera
            fiskefrågorna och även vattenbruksfrågorna i denna kammare. Om
            man skall återupprätta trovärdigheten för vattenbruket är det
            viktigt med kraftfulla politiska signaler.
          </note>
          <note type="speaker">
            Anf. 135 KAJ LARSSON (s) replik:
          </note>
          <note>
            Fru talman! Eva Eriksson och jag är nu rörande överens när det
            gäller vattenbruket. Det har stora möjligheter att utvecklas i
            vårt land.
          </note>
          <note>
            Jag delar också uppfattningen att vi har en föråldrad syn när
            det gäller bedrivandet av vattenbruk i
          </note>
          <note>
            Sverige. Vi hör ofta att detta är mycket dåligt för miljön. Men
            även här har tekniken rusat framåt. Vi har en helt annan fodersammansättning
            i dag, som inte är så negativ för miljön. Vi har en helt annan
            utfodringsteknik också, som gör det gynnsammare för miljön. Men
            det ursprungliga, hur det var när vi startade vattenbruket i vårt
            land, lever fortfarande kvar.
          </note>
          <note>
            Det jag vill säga till Eva Eriksson är, fru talman, att vi nu
            skall ta initiativ till ett seminarium när det gäller vattenbrukets
            utveckling i Sverige. Vi skall även försöka att ha med vårt grannland
            Norge på det seminariet.
          </note>
          <note type="speaker">
            Anf. 136 DAN ERICSSON (kd):
          </note>
          <note>
            Fru talman! Det var Kaj Larsson som med sitt anförande lyckades
            locka upp även mig i talarstolen.
          </note>
          <note>
            Han efterlyste litet mer av visioner och framåtsyftande debatt
            i fiskefrågorna. Nu är det så, som fru talman väl känner till,
            att vi kristdemokrater inte är representerade med ordinarie ledamot
            i jordbruksutskottet. Vi har därför inte möjlighet att där delta
            i beslutsfattande eller i en omfattande debatt. Jag hade inte
            tänkt delta i debatten i dag, eftersom vi trots att vi själva
            inte har varit med och fattat beslut i utskottet tycker att det
            här betänkandet är väl avvägt. Vi har ett antal motionsyrkanden
            och de har fått en seriös behandling. Jag har inga yrkanden på
            den punkten.
          </note>
          <note>
            Men Kaj Larsson efterlyste litet mer framtidsvisioner vad gäller
            yrkesfiske, sportfiske och vattenbruk. Eva Eriksson kom in litet
            på vattenbruket. Jag kan hänvisa till det betänkande som behandlats
            tidigare i dag om biologisk mångfald. Vi hade ett antal yrkanden
            i de motioner som behandlades där och som berörde vattenbruket.
            Jag tror att det finns ett tankegods i de olika politiska partierna.
            Men det är bra om vi kan få en mer framåtsyftande debatt.
          </note>
          <note>
            Det är väl i det sammanhanget man också får ställa Kaj Larsson
            litet till svars. I det betänkande som vi nu behandlar skrivs
            bl.a. att riksdagen tidigare har fattat beslut som innebär att
            regeringen anmodats att återkomma till riksdagen med en samlad
            redovisning av nödvändiga fiskevårdsåtgärder samt förslag om hur
            dessa skall finansieras. Kaj Larsson som bereder detta ärende
            skulle här och nu själv kunna redovisa litet framtidstankar på
            just den här punkten. Vi har en tydlig riksdagsbeställning. Det
            är framåtsyftande. Det är inte helt oväsentligt med tanke på de
            reservationer som avgivits, där man kanske anger några alternativa
            vägar att lösa detta.
          </note>
          <note>
            Om jag sedan, när jag ändå har ordet, får ställa en liten dagsaktuell
            fråga till Kaj Larsson. Den handlar om torskkvoten. I betänkandet
            hänvisas det till att man vill avvakta det biologiska bakgrundsmaterialet,
            som skall vara färdigställt i maj, innan man intar en sorts svensk
            position. Jag vill bara fråga om detta nu finns framme och om
            Kaj Larsson här och nu kan säga någonting mer om just torskkvoterna.
          </note>
          <note type="speaker">
            Anf. 137 KAJ LARSSON (s):
          </note>
          <note>
            Fru talman! Den första frågan som ställdes gällde fiskevården.
            Det är riktigt som sägs att riksdagen har gett regeringen i uppdrag
            att återkomma med en redovisning av hur fiskevården skall finansieras.
            Året är inte slut ännu. Det innebär att regeringen under hösten
            kommer tillbaka till riksdagen och redovisar hur vi skall kunna
            finansiera fiskevården.
          </note>
          <note>
            När man tittar närmare på det här, och det har jag gjort flera
            gånger och vänt och vridit på det, kommer man ändå fram till att
            det förslag som lämnades till riksdagen var det absolut bästa.
            Men det innebär inte att det därmed är uttömt på andra förslag.
            Dan Ericsson kan vara lugn, regeringen kommer under hösten att
            redovisa ett resultat.
          </note>
          <note>
            När det gäller torskkvoterna är det biologerna som lägger fram
            sin rapport. Jag har fortfarande inte sett den rapporten, men
            det är möjligt att den har kommit.
          </note>
          <note>
            Den rapporten skall behandlas under sommaren. Den slutliga behandlingen
            sker i september i Warszawakommissionen.
          </note>
          <note type="speaker">
            Anf. 138 DAN ERICSSON (kd):
          </note>
          <note>
            Fru talman! Jag tackar för svaren.
          </note>
          <note>
            Året är inte slut än. Det är korrekt. Men den här frågan har
            levt under rätt lång tid. När Kaj Larsson efterlyste mer framåtsyftande
            synpunkter från andra partier tänkte jag att Kaj Larsson kanske
            hade med sig något eget tankegods från regeringens sida att avslöja.
          </note>
          <note>
            Men det enda som gällde var att man ännu inte har hittat något
            bättre än det tidigare förslaget om fiskevårdsavgift. Innebär
            det att om man under de månader som återstår av året inte lyckas
            hitta något bättre, kommer man att återigen försöka få något parti
            med sig på den typen av förslag? Det låter litet alarmerande att
            det har legat för fäfot sedan riksdagen gjorde den här regeringsbeställningen.
          </note>
          <note type="speaker">
            Anf. 139 KAJ LARSSON (s) replik:
          </note>
          <note>
            Fru talman! Denna fråga hade varit löst om vi hade haft en större
            majoritet, och om Dan Ericssons parti hade ställt upp på det här
            hade vi kanske haft en lösning på fiskevårdsproblemet i dag.
          </note>
          <note>
            När jag har vänt och vridit på det här problemet har jag personligen
            kommit fram till att den bästa lösningen är den som lagts fram
            för riksdagen, men däremot är lösningarna inte uttömda. Det finns
            andra möjligheter att finansiera fiskevården. Det finns möjligheter
            att finansiera den med kanske en kombination av både avgifter
            och budgetmedel, enbart med budgetmedel eller enbart med avgiftsmedel.
            Allt detta måste naturligtvis vägas in, och det måste förankras
            i de organisationer som skall vara med i detta arbete eller vara
            med och betala det.
          </note>
          <note>
            Överläggningen var härmed avslutad.
          </note>
          <note>
            18 § Jakt och viltvård
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU19
          </note>
          <note>
            Jakt och viltvård
          </note>
          <note type="speaker">
            Anf. 140 OLA SUNDELL (m):
          </note>
          <note>
            Fru talman! Jag yrkar bifall till vår reservation nr 6, Svenska
            jakttraditioner.
          </note>
          <note>
            Svenska jakttraditioner är värda att bevara. Jakten är kanske
            den äldsta kulturyttringen, och den har också i vår tid en bred
            och djup förankring i vårt samhälle. Det finns över 300 000 jägare
            som varje år tar våra skogar och marker i besittning för olika
            typer av jaktupplevelse. För flertalet av dessa jägare är just
            jakten deras främsta och enda fritidsintresse. Det är också kännetecknande
            att landsbygdens människor har en stark förankring i jakten. För
            många av landsbygdens människor är jakten och fångsten ett betydelsefullt
            bidrag till deras hushåll. Som jämförelse kan nämnas att älgjakten
            ger lika mycket kött som ren-, häst- och kalvslakt tillsammans.
            Därtill kommer närmare 6 miljoner kilo kött från rådjursjakt.
          </note>
          <note>
            Det exakta beloppet för jaktens direkta ekonomiska betydelse
            är kanske svår att beräkna, men det rör sig om betydande belopp
            i mångmiljardklassen. Till köttvärde, arrenden, resor och övernattningar
            skall också adderas det rekreationsvärde som jakten ger.
          </note>
          <note>
            Det totala antalet jaktdagar kan beräknas till
          </note>
          <note>
            6 ½ miljoner. Dessutom tillkommer den tid som jägare lägger ned
            på viltvård i olika former. Jakten och viltvården innehåller också
            betydande moment av fysisk aktivitet - främst från jägarens sida,
            får man väl tillägga - som också tillför jakten ett friskvårdsvärde.
          </note>
          <note>
            På senare år har jaktturismen ökat i omfattning, och jägare från
            framför allt Tyskland, Danmark och Norge blir allt vanligare i
            svenska jaktlag.
          </note>
          <note>
            Vissa viltarter, såsom älg och rådjur, förorsakar genom betning
            stora skador på skog och växande gröda. Trafikolyckor med älg
            och rådjur inblandade har ökat på grund av dessa viltstammars
            storlek. Jakten är i båda dessa fall en absolut nödvändighet för
            att hålla nere skogsskador och viltolyckor. Omfattningen av viltolyckor
            och skador på ungskog skulle bli helt oacceptabel om inte jägarna
            genom avskjutning höll populationerna av framför allt älg och
            rådjur på en acceptabel nivå.
          </note>
          <note>
            I frågan om våra rovdjur och balansen mellan dessa och andra
            djur, exempelvis renar, har jägarna också ett ansvar för att försöka
            upprätthålla denna balans.
          </note>
          <note>
            En stark ökning av exempelvis lodjur, som skett på sistone, visar
            att rovdjursstammen kan och måste beskattas för att man skall
            uppnå en balans mellan rovdjur och andra djur just i det fallet.
          </note>
          <note>
            Fru talman! För jägarna är jakten en totalupplevelse som innehåller
            komponenter som rekreation, spänning, friskvård, naturupplevelser
            och även ekonomi. Jakten är för de intresserade en oerhört viktig
            del av livskvaliteten, och det gäller i synnerhet landsbygdens
            människor. Därför är det viktigt att allmänheten bibringas en
            positiv bild av jakt.
          </note>
          <note>
            Jakten och jaktutövningen är ibland föremål för kritisk debatt,
            och därför anser vi moderater att svenska jakttraditioner, som
            också i allt väsentligt grundas på kunskap och god jaktetik, samt
            jaktens betydelse för vårt samhälle motiverar att regeringen nationellt
            och internationellt talar väl om svenska jakttraditioner.
          </note>
          <note type="speaker">
            Anf. 141 MAGGI MIKAELSSON (v):
          </note>
          <note>
            Fru talman och åhörare, inte minst min mamma och hennes tre systrar
            som tålmodigt har väntat på att den här debatten skall ta sin
            början!
          </note>
          <note>
            Jakt väcker väldigt många känslor. Jag tror att det är en av
            de få frågor som verkligen kan engagera människor. Själv var jag
            för ett par tre veckor sedan i
          </note>
          <note>
            Storuman i Västerbottens läns inland på en träff som var anordnad
            med anledning av ett jaktförslag. Till det mötet kom det över
            200 älgjägare, och stämningen var hög, kan man säga. Vi har väl
            också alla fått se och ta emot en hel del opinionsyttringar från
            jägare och jägargrupper med anledning av den jaktpolitiska utredningen,
            som ju faktiskt inte är klar än. Långt innan den är klar vet alltså
            jägarna vad de vill. De är en stark grupp på det sättet.
          </note>
          <note>
            Till det här betänkandet har Vänsterpartiet en motion. Vi har
            koncentrerat oss på ett par frågor, och jag skall också göra det
            i mitt anförande. Den ena frågan gäller reservation 7 som handlar
            om skadskjutning.
          </note>
          <note>
            Enligt de uppgifter vi har kunnat få fram skadskjuts i
          </note>
          <note>
            Sverige ca 10 000 älgar och ca 30 000 rådjur vid jakt.
          </note>
          <note>
            Det är ju svårt att veta exakt, eftersom det inte förekommer
            någon särskild uppföljning av hur många djur som skadskjuts och
            vilka orsakerna är. Det finns ju faktiskt inte heller någon oberoende
            tillsynsorganisation när det gäller jakt.
          </note>
          <note>
            Med anledning av det här anser vi att Jägareförbundet, som administrerar
            det här, borde åläggas att i sin anslagsframställning speciellt
            redovisa vilka insatser man tänker göra och vilka man har gjort
            för att minska skadskjutningarna och hur man skall klara av eftersöksverksamheten.
            Det är ju ett minimum. Man får ändå mer än 46 miljoner kronor,
            och då borde vi kunna ställa krav. Jag skall återkomma till det
            strax.
          </note>
          <note>
            Den andra saken som vi har velat lyfta fram, vilket vi gör i
            reservation 8 som jag också vill yrka bifall till, är att det
            borde vara förbjudet att rasta eller träna hund från bil eller
            motorfordon. Det förekommer alltså i dag. I vissa delar är det
            relativt vanligt och i andra delar är det kanske mindre vanligt
            att man tränar jakthundar, och för den delen också andra hundar,
            från bil. För hunden innebär det självklart ett stressmoment.
            För föraren gör det också det, nämligen att både titta på hunden
            och ha uppmärksamheten riktad mot trafiken.
          </note>
          <note>
            Här måste jag säga att jag tycker att vi har fått ett ovanligt
            innehållslöst och ganska dåligt svar från utskottsmajoriteten.
            Man har hänvisat till att Jordbruksverket i ett yttrande till
            Länsveterinären i Dalarna har uttryckt att detta inte är lämpligt.
            Det är ju intressant och bra att Jordbruksverket tycker det, men
            det kan ju rimligen inte vara svaret på det krav som vi har ställt
            från Vänsterpartiet, nämligen att man borde klart uttala att träning
            av jakthundar eller hundar över huvud taget från motorfordon borde
            vara förbjudet.
          </note>
          <note>
            Det skulle vara intressant att få en förklaring till hur det
            kommer sig att man inte har velat tillmötesgå oss i den här frågan.
            Detta är ju tämligen orimligt.
          </note>
          <note>
            Den tredje reservationen som jag vill nämna kort handlar om att
            vi har stött ett förslag från Miljöpartiet om att man skall göra
            en översyn av administrationen av jaktfrågor.
          </note>
          <note>
            Som jag nyss sade, är det Jägareförbundet som har hand om väldigt
            mycket av jaktadministrationen i dag.
          </note>
          <note>
            Statskontoret har i en utredning konstaterat att Jägareförbundet
            självt ser sin uppgift som ett slags myndighetsutövning. Det finns
            inte någonting som tillstyrker att det skall vara så, varken i
            lag eller i författning.
          </note>
          <note>
            Man har också konstaterat att det är svårt att följa hur
          </note>
          <note>
            Jägareförbundet använder de 46 ½ miljoner som de får.
          </note>
          <note>
            Därför tycker vi att det är helt och hållet berättigat att göra
            en översyn av den här administrationen. Det rimliga vore att ha
            en tämligen oberoende kontroll, som hanterar administrationen
            av jaktfrågorna, och inte en ren intresseorganisation.
          </note>
          <note type="speaker">
            Anf. 142 GUDRUN LINDVALL (mp):
          </note>
          <note>
            Fru talman! Jakt är en fråga som engagerar, som sagt var. Det
            är kanske inte så konstigt. På samma sätt som Kaj Larsson sade
            att det var viktigt att vi diskuterar en så viktig fråga som fiske
            här i kammaren, anser jag att det också är viktigt att vi diskuterar
            en sådan fråga som jakt. Det är fortsättningen på den debatt vi
            hade i morse om biologisk mångfald. Här är det många frågor som
            handlar om biologisk mångfald och hur vi hanterar den biologiska
            mångfalden i praktiken.
          </note>
          <note>
            Låt mig konstatera att jakten väcker mycket starka känslor hos
            många människor. Många är klara jaktmotståndare och anser att
            vi inte skall ha någon jakt alls. Dit hör inte jag och inte heller
            mitt parti. Vi anser att jakten är ett sätt att utnyttja en förnybar
            resurs.
          </note>
          <note>
            Men det är oerhört viktigt att vi gör det på ett riktigt sätt.
          </note>
          <note>
            Låt mig konstatera att det är dubbelt så många människor i Sverige
            som är engagerade i miljö- och naturvårdsorganisationer som i
            jägarorganisationer.
          </note>
          <note>
            Vi är alltså många som är ute i naturen i andra syften än att
            jaga.
          </note>
          <note>
            Vi menar också att jakt inte längre är en fråga om areell näring,
            utan jakt är i dag en fråga om biologisk mångfald och hur den
            utnyttjas. Därför anser vi, vilket vi har framfört i en reservation
            till det betänkande som vi behandlade i morse, att jakten bör
            övergå från att hanteras i Jordbruksdepartementet till att hanteras
            i
          </note>
          <note>
            Miljödepartementet. Det skulle ligga mer i linje med det vi diskuterade
            tidigare i dag om ett ekologiskt hållbart samhälle osv.
          </note>
          <note>
            Det hävdas ofta i debatten att ett av problemen med dem som har
            synpunkter på jakten är att de står för långt ifrån naturen och
            finns i storstaden. Jag vill hävda att det är precis tvärtom.
            Ett av de stora problemen i dag är att det börjar bli alltfler
            jägare som bor i storstaden och som egentligen bara är ute i skogen
            när de skall skjuta på någonting. Det börjar bli en sorts storstadsjägare,
            som egentligen inte har någon riktig känsla för vad de hanterar
            och gör. Jag anser att det är ett mycket stort problem.
          </note>
          <note>
            Jag bor själv på landsbygden och har alltid varit ute mycket
            i natur och mark, och jag känner många jägare. Men jag börjar
            upptäcka att det under de senaste 10-15 åren har kommit en ny
            kategori jägare, som talar ett annat språk. De diskuterar t.ex.
            skottillfällen - någonting som är mycket märkligt.
          </note>
          <note>
            Naturvårdsverket slår fast i sin aktionsplan för biologisk mångfald
            att vi bör ha ett miljökvalitetsmål för jakten. Man föreslår denna
            lydelse: Jakt i Sverige får bedrivas om den är motiverad ur antingen
            en nyttoaspekt eller en skadeaspekt, om det kan ske på ett sätt
            så att den biologiska mångfalden upprätthålls och gynnas.
          </note>
          <note>
            På förmiddagen frågade jag om det här var någonting som regeringspartiet
            ställer upp på. Jag fick tyvärr inget svar, så jag upprepar min
            fråga, i det här fallet till Michael Hagberg: Är det här ett mål
            som regeringen tycker att vi kan anta för jakten?
          </note>
          <note>
            I morse hanterade vi också en fråga om en ändring i 5 § jaktlagen,
            där vi nu skriver att den skyddsjakt som bedrivs i Sverige bara
            skall bedrivas om problemen inte kan lösas på annat sätt. Förutsättningen
            för att det här skall bli verklighet är att jaktförordningen ändras.
            I jaktförordningen finns det i dag en mängd arter som jagas och
            som man inte alls har tittat på andra möjligheter till lösning
            för. Det kan vara förebyggande syfte, om det behövs, om det kan
            tillfredsställa viltvården, osv. Vi menar att man måste se över
            den lagstiftningen.
          </note>
          <note>
            Jag tror att vi kommer att få se ett allt större motstånd i samhället
            mot jakt. Jag tycker därför att det är viktigt att vi i dag diskuterar
            jakten seriöst och ser till att de jaktformer som kanske inte
            är nödvändiga sorteras ut. Förutsättningen för att få en acceptans
            för en jakt är t.ex. att vi inte bedriver jakt under den tiden
            när djuren har ungar eller när fåglarna häckar. Vi skall alltså
            se till att jakttiden inte är etiskt oförsvarbar. Så är det tyvärr
            i dag.
          </note>
          <note>
            Vi måste också ställa frågan: Varför skall vi jaga?
          </note>
          <note>
            Man kan ställa sig den frågan när det gäller en art som enkelbeckasinen.
            Varför skall vi jaga enkelbeckasin?
          </note>
          <note>
            Det finns egentligen inget köttvärde i den och absolut inga skadeaspekter.
            Är det nödvändigt att jaga just den arten?
          </note>
          <note>
            På samma sätt kan man fråga sig: Varför skall vi jaga gråsparv?
            Varför skall vi ha skyddsjakt året runt på gråsparv? Det är en
            art som klart har gått tillbaka.
          </note>
          <note>
            Den är mycket ovanligare än gulsparv, bofink, lövsångare och
            en mängd arter som vi inte har jakt på.
          </note>
          <note>
            Varför skall vi då ha jakt på den?
          </note>
          <note>
            Det är viktigt att ställa den frågan. Från jägarsidan borde man
            också acceptera att det plockas bort arter ur listan för vilka
            som får jagas, just därför att det inte längre finns något motiv
            till jakt.
          </note>
          <note>
            Vi kan konstatera att arterna i Sverige utsätts för ett rejält
            tryck, inte bara från jakten utan framför allt också från miljöförstöringen.
            Men det är svårt att komma till rätta med mycket av det trycket,
            t.ex.
          </note>
          <note>
            försurningen. Många arter försvinner, t.ex. enkelbeckasinen,
            utan att vi kan förklara varför. Därför är det ännu viktigare
            att se till att jakten inte läggs som lök på laxen på de arter
            som vi kan se uppenbarligen har det besvärligt i miljön just nu.
          </note>
          <note>
            Från Jägareförbundet hör man ofta när man vill börja diskutera
            jakten att jägarna inte vill bli av med ett enda skottillfälle.
            Det är en argumentation som jag har hört vid flera tillfällen.
            Det är en mycket märklig argumentation, och den är både absurd
            och obegriplig. Jakten får aldrig bli ett utövande av skytte,
            dvs. att skjuta prick på levande föremål. Jakten måste vara något
            annat.
          </note>
          <note>
            Den jakt som Ola Sundell pratar om, t.ex. älgjakt och jakt efter
            rådjur, är en jakt som jag tror att de allra flesta svenskar har
            full acceptans för. Men när man börjar diskutera jakt på småfågel
            uppkommer frågetecknen, och då börjar många ifrågasätta jägarnas
            motiv.
          </note>
          <note>
            Jag tycker att jägarna borde vara de första som jobbar för en
            revidering av jaktförordningen, att se till att den blir modern
            och se till att ta bort sådant som inte längre har en allmän acceptans.
            Annars kommer jägarna att ha svårt att få förståelse för jakten
            i framtiden.
          </note>
          <note>
            Det är också oerhört viktigt att jordbruksministern inser att
            jägarna inte är de enda som utnyttjar naturen och det vilda, utan
            att vi alltså är dubbelt så många som är organiserade i miljö-
            och naturorganisationer.
          </note>
          <note>
            Det är viktigt att jordbruksministern ser till det allmänna bästa
            och inte lyfter särintresset.
          </note>
          <note>
            Det är också viktigt när man tillsätter en jaktutredning att
            den andra sidan, dvs. naturvården, finns med som representant,
            för att vara med och diskutera.
          </note>
          <note>
            Jägarna äger inte det vilda i skogen - det är någonting som vi
            alla skall förvalta till kommande generationer.
          </note>
          <note>
            I den jaktutredning som finns i dag är varken natur- eller miljöorganisationer
            representerade. Det är mycket märkligt och mycket underligt. Regeringen
            borde verkligen se till att ändra på det. Jag anser att en jaktutredning
            annars inte kan bli seriös och inte heller riktigt tillförlitlig.
          </note>
          <note>
            I det här betänkandet har vi tagit upp en mängd frågor som handlar
            om många arter, och jag skall kort kommentera några av dem.
          </note>
          <note>
            Vi har tagit upp en del arter där vi anser att de allmänna principer
            som jag har redovisat inte stämmer med verkligheten. Vi anser
            alltså att det inte skall förekomma någon jakt under häckningstid.
            Man skall inte ta risken med en jakt när det kan finnas ungar
            som är beroende av föräldrarna. Ungarna lämnas då helt plötsligt
            utan föräldrar när dessa har skjutits.
          </note>
          <note>
            Jakten skall ligga utanför häckningstid.
          </note>
          <note>
            Bland de många arter för vilka vi diskuterar jakt under häckningstid
            finns morkullan. Där börjar jordbruksministern nu, på uppmaning
            av Jägareförbundet - dvs. en enskild organisation - se över om
            vi skall ha jakt under häckningstid igen. Man kan ställa frågan
            om vi skall ha jakt under sommaren -
          </note>
          <note>
            sommarjakten försvann ju i maj 1995.
          </note>
          <note>
            Då skall vi också tillåta att jägarna får släppa hundar lösa
            i skogen. Vad händer om en hund hittar en morkullehona som ligger
            och trycker på sina ägg eller ungar? Säger hunden "oj, den skall
            jag inte ta"
          </note>
          <note>
            och letar vidare efter den fågel som är skjuten? Det tror inte
            jag, och inte heller många jägare. Jag har pratat med många jägare,
            som säger att hunden naturligtvis inte väljer på det sättet.
          </note>
          <note>
            Det är inte seriöst att jaga under häcknings- och parningstid.
            Det står också mycket klart uttryckt i det fågeldirektiv som Sverige
            har antagit.
          </note>
          <note>
            Det är flera arter som det är jakt på under häckningstid, t.ex.
            gråsparv och pilfink men även stare, björktrast, korp osv. Det
            kallas skyddsjakt. Den bör tas bort. I många fall finns det ingenting
            som motiverar en skyddsjakt, eftersom den skall vara förebyggande.
          </note>
          <note>
            Det finns heller ingen anledning att ha jakt på fåglar under
            den tid då de inte ens kan lyfta från vattenytan. En sådan jakt
            har vi faktiskt i fjällen. Vi har jakt på både alfågel, svärta,
            sjöorre, vigg och knipa under den tid då honan ruggar och ungarna
            inte är flygga. Det kan knappast anses etiskt motiverat. I det
            fallet ligger jakttiden där den ligger just därför att man vill
            börja jakten samtidigt med jakten på ripa.
          </note>
          <note>
            Det är en mycket dålig motivering för att låta jakten börja den
            25 augusti.
          </note>
          <note>
            De här fåglarna beter sig dessutom så att när de känner sig hotade
            går de ut på fritt vatten. Det kan man säga är att skjuta på lättfångad
            fågel. Det är inte etiskt försvarbart, anser jag, att ha skytte
            på fågel som inte ens kan flytta sig och på så små ungar.
          </note>
          <note>
            Jag nämnde också enkelbeckasin. Vi kan se att arten har minskat
            med en tredjedel de sista åren. Det här har uppmärksammats också
            i EU. Vi vet inte varför enkelbeckasinen försvinner. Det har tidigare
            varit en vanlig art. Men vi kan se att den minskar radikalt.
          </note>
          <note>
            Då tycker jag att det borde vara motiverat att säga:
          </note>
          <note>
            Okej, om vi ser att det finns ett tryck på arten skall vi naturligtvis
            ta bort jakten under ett antal år för att se vad som händer. Det
            finns ingen anledning att ha ett ytterligare tryck som egentligen
            inte är försvarbart.
          </note>
          <note>
            Jag anser inte heller att det är försvarbart att ha jakt på rödlistade
            arter, dvs. sådana som är hotade.
          </note>
          <note>
            Det har vi. Vi har jakt på stjärtand och på sädgås. Av stjärtand
            finns det mycket få individer. Skälet till att det bedrivs jakt
            är att många hävdar att stjärtand är så svår att skilja från gräsand.
            Är det då motiverat att säga: Vi skjuter bort de stjärtänder vi
            har i dag därför att jägarna inte kan skilja mellan dem och gräsänder?
          </note>
          <note>
            Det kan naturligtvis inte vara ett vettigt skäl. Jägarna skall
            naturligtvis vara så kunniga att de kan skilja arter som stjärtand
            och gräsand åt. Annars skall man kanske jaga något annat, t.ex.
            älg. Älgar är inte så svåra att känna igen.
          </note>
          <note>
            Också jakt på hermelin och ekorre ifrågasätter vi.
          </note>
          <note>
            På dem bedrivs också skyddsjakt året runt. Det är alltså tillåtet
            i Sverige att skjuta hermeliner och ekorrar under den tid då honan
            har ungar i boet. Sedan får de väl svälta ihjäl.
          </note>
          <note>
            Jag har svårt att se något motiv över huvud taget till att ha
            en sådan skyddsjakt. Jag har egentligen svårt att se något motiv
            till att ha jakt på hermelin i dag.
          </note>
          <note>
            Det är ett djur som lever framför allt på sork. Tidigare hade
            vi jakt på hermelin därför att man gjorde tjusiga hermelinbrämar
            till adel och kungligheter. Men sådan jakt förekommer inte i dag.
            Det är alltså en jakt som vi borde se över.
          </note>
          <note>
            I betänkandet har vi också en reservation som handlar just om
            administrationen av jaktfrågor. Förr hade även Naturskyddsföreningen
            något slags halvt myndighetsansvar och fick pengar från staten
            för att ha hand om naturvården. Det tog man bort, och sedan inrättade
            man Statens naturvårdsverk. Man ansåg nämligen att en organisation
            som Naturskyddsföreningen inte skulle ha ett myndighetsansvar.
            En frivillig organisation skall finnas utanför den statliga sfären.
          </note>
          <note>
            På samma sätt borde det vara med jakten. Det finns mängder av
            situationer där jägare skall försvara jägare och där jägare hamnar
            i dubbla roller. Därför borde Jägareförbundets situation radikalt
            förändras.
          </note>
          <note>
            Det finns ingen anledning att Svenska jägareförbundet skall få
            46 miljoner av staten för att vara någon sorts halv myndighet
            som skall svara för jakten på många olika nivåer.
          </note>
          <note>
            På samma sätt som man har rensat när det gäller naturvården borde
            man rensa när det gäller jakten.
          </note>
          <note>
            Naturligtivs vore det betydligt bättre att inrätta en modern
            och självständig organisation som med stor integritet ser över
            jaktfrågorna och som står över särintresset.
          </note>
          <note>
            Jag tycker att det är något som måste komma till om vi menar
            allvar med diskussionen om biologisk mångfald. Jag yrkar därför
            bifall till reservation nr 9.
          </note>
          <note>
            Vi har också ett långt särskilt yttrande som handlar om småviltsjakten.
            Från Miljöpartiets sida är vi mycket kritiska till hur den inrättades.
            I den SNF-
          </note>
          <note>
            rapport som kom 1996 och som heter Demokrati och ledarskap kritiseras
            i mycket skarpa ordalag hur inrättandet av småviltsjakten gick
            till. Där framhålls att man inte alls tog hänsyn till det allmänna
            intresset, att man gick jägarnas ärenden. Rapporten är mycket
            kritisk. Det är alltså självständig rapport.
          </note>
          <note>
            Vi menar att småviltsjakten måste omvärderas. Så som den bedrivs
            i dag hotar den de andra arter som vill leva på ripa - jaktfalk,
            fjällabb, blå kärrhök, hermelin, fjälluggla, kungsörn t.ex. Vi
            borde få en ekologiskt anpassad jakt, en jakt som ser till att
            ripbeståndet kan bestå framöver. Vi har ett långt särskilt yttrande,
            där vi tar upp hur en sådan jakt skulle kunna utformas.
          </note>
          <note>
            Inför behandlingen av det här ärendet blev jordbruksutskottet
            uppvaktat av ett antal herrar som är mycket kunniga i de här frågorna
            och som ville stödja vår motion. Det tycker jag var oerhört positivt.
          </note>
          <note>
            Men motionen har fått en mycket allmän behandling. Därför har
            jag bifogat ett långt särskilt yttrande där jag visar vad vi vill.
            Man säger att man håller på att utreda den här frågan. Men ta
            då med det här förslaget! Det finns ju så många som är kunniga
            som verkligen anser att det här är ett riktigt förslag.
          </note>
          <note>
            Vi skriver att vi vill ha en begränsning av jaktområdets storlek.
            Vi vill att uttaget aldrig skall vara mer än 20 % av populationen
            för att det skall finnas utrymme även för t.ex. jaktfalk och de
            andra predatorerna som lever på ripa. Vi vill att det skall finnas
            områden där man inte jagar, refugier där ripan kan finnas kvar
            och som kan vara ett referensområde. Där kan vi se om jakten påverkar
            på något sätt som vi kanske inte vill.
          </note>
          <note>
            Vi anser att jakttrycket varje år skall anpassas till antalet
            ripor som finns det året. Man måste först inventera för att se
            vilket jakttryck ripbeståndet klarar, och sedan bestämmer man
            jakttrycket.
          </note>
          <note>
            Vi menar att jakttiden måste senareläggas. I dag bedrivs jakt
            på ripa i fjällen på icke utvuxna kycklingar. Det är dessutom
            mycket olyckligt att ha jaktstart den 25 augusti, eftersom Norge
            börjar sin jakt senare och jakttrycket just den första tiden,
            när ungarna är små, är mycket högt. Vi menar att jakttiden skall
            läggas 14 dagar senare och att den skall avslutas senast den 31
            januari.
          </note>
          <note>
            Vi menar också att det skall finnas en begränsning för hur mycket
            man får skjuta - vad vi kan kalla för en bag limit.
          </note>
          <note>
            Jag menar att med tanke på den uppvaktning vi hade i utskottet,
            som visar att det finns en stor acceptans från naturvårdens sida
            och från KSLA - som alltså uppvaktade oss - borde hanteringen
            av motionen ha blivit bättre.
          </note>
          <note>
            Fru talman! Jag ställer mig naturligtvis bakom alla andra reservationer
            vi har i betänkandet - det är flera stycken - men för tids vinnande
            yrkar jag bara bifall till reservation nr 9.
          </note>
          <note>
            Ajournering
          </note>
          <note>
            Kammaren beslutade kl 17.57 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note type="speaker">
            Anf. 143 DAN ERICSSON (kd):
          </note>
          <note>
            Herr talman! I detta betänkande behandlas ett par motionskrav
            från Kristdemokraterna. Som vanligt vill jag påminna om att vi
            kristdemokrater, eftersom vi inte har en ordinarie ledamot i jordbruksutskottet,
            får lägga fram våra yrkanden här i kammaren och även göra röstförklaringar
            beträffande reservationer.
          </note>
          <note>
            Vårt första krav handlar om den statliga administrationen av
            jakten. Utskottet beskriver mycket tydligt problem med nuvarande
            ordning. Därför arbetar en utredning med frågan. Ulla Pettersson
            håller i den utredningen. Jag citerar ur betänkandet: "Enligt
            direktiven" - till sittande utredning - "finns det skäl att se
            över ansvarsfördelningen mellan myndigheterna och jägarorganisationerna
            liksom mellan organisationerna."
          </note>
          <note>
            I betänkandet redogörs också för Statskontorets och Naturvårdsverkets
            uppfattning: "Statskontoret anför att uppdraget av Svenska Jägareförbundet
            har beskrivits som en myndighetsuppgift. Denna uppgift har emellertid
            inte stöd i lag eller förordning och har inte preciserats av statsmakterna
            på något annat sätt."
          </note>
          <note>
            Naturvårdsverkets egen bedömning är att det krävs förändringar
            i gällande ordning. Det står så här i betänkandet: "Verket anför
            att vad som också bör beaktas och som inte har kommit fram i Statskontorets
            utredning är att Svenska Jägareförbundet har haft vissa svårigheter
            med sin dubbla roll - - -." Vad jag här citerar är faktiskt ganska
            skarpa skrivningar som bör leda till en förändring.
          </note>
          <note>
            Efter att för några veckor sedan ha hört Ulla Pettersson redovisa
            läget i sin utredning på just den här punkten ser jag fram emot
            hennes förslag och hoppas att de uppfyller intentionerna i vårt
            motionskrav, så att det blir en tydlig rågång vad gäller den statliga
            jaktadministrationen och de uppgifter som Svenska
          </note>
          <note>
            Jägareförbundet som ideell organisation har. Jag har därför inget
            yrkande på den här punkten. Vad gäller reservation 9 kommer vi
            att avstå från att yrka något, eftersom ansatsen där är en annan
            än vår vad gäller motiven för en annan tingens ordning i fråga
            om jaktadministrationen.
          </note>
          <note>
            Den andra delen i vår motion rör älgjakten och är föranledd av
            förslag från Svenska Jägareförbundet som inte kan uppfattas som
            något annat än en ny attack mot markägare och jaktarrendatorer
            med små jaktmarker. Frågan är: Varför vill man återigen föra fram
            förslag för att komma åt de jägare som årligen fäller ca 4 000
            älgar, när det totala antalet fällda älgar handlar om 90 000?
            Varför lägger man ned så mycket kraft och varför visar man en
            sådan frenesi när det gäller att försöka få fram sådana här förslag?
            Därmed driver man ju fram en hel del diskussioner i den här frågan.
            För mig, herr talman, är detta obegripligt.
          </note>
          <note>
            Som det antyds i motionen från vår sida är det inte en gång för
            alla givet att licensjakten är den bästa jaktformen. Jag var uppe
            i Västernorrland i förra veckan och träffade där många jägare
            som faktiskt pläderade för en återgång till allmän älgjakt. De
            motiverade detta med rättviseaspekter, ekologiska faktorer och
            minskad administration. Det är helt uppenbart att det finns olika
            synsätt på detta. Det finns en delad uppfattning i jägarkåren.
            Det är därför vi i motionen begär en ordentlig utvärdering av
            olika älgjaktssystem för att vi skall kunna få den här frågan
            ur världen. Det kan vara ett sätt att tydliggöra att det inte
            är de med små jaktmarker som orsakat den dramatiska nedgången
            i älgstammen. Det kan ha andra orsaker.
          </note>
          <note>
            Jag yrkar, herr talman, bifall under mom. 20 till motion JoU918
            yrkande 1.
          </note>
          <note>
            Avslutningsvis vill jag markera att jag förutsätter att Ulla
            Pettersson i sin utredning som hon presenterar om någon månad
            kommer fram till att frivillighet och äganderätt är centrala vad
            gäller jaktvårdsområdena.
          </note>
          <note>
            Jag hoppas att hon förmår stå emot den kraftiga lobbyverksamhet
            hon utsätts för och stå för de värden som vår grundlag och Europakonvention
            ger uttryck för.
          </note>
          <note type="speaker">
            Anf. 144 MICHAEL HAGBERG (s):
          </note>
          <note>
            Herr talman! Nu står vi här igen och behandlar ett antal motioner
            som är mycket viktiga och berör många viktiga saker för människor
            boende ute på olika platser i landet.
          </note>
          <note>
            Jag vill börja med att yrka bifall till utskottets hemställan
            och avslag på de olika motionerna. Åtgärder och aktiviteter som
            efterlyses i de olika motionerna är på gång.
          </note>
          <note>
            Jag har följt debatten med stor spänning och också noterat att
            det finns nyansskillnader i åsikten hur vi bedriver jakt och viltvård
            i vårt land. Det har varit spännande att läsa den utredning som
            kom för cirka ett år sedan om acceptansen för jakt i vårt land.
            Det går inte att jämföra situationen i vårt land med situationen
            i många andra länder i Europa och hela världen. Vi har unika landområden
            och möjligheter till att bedriva jakt och viltvård. Vi har oanade
            stora stammar och en biologisk mångfald som ger som resultat att
            vi har välmående djur och natur.
          </note>
          <note>
            Jakten ger också traditioner i vårt land, kanske framför allt
            i vår landsbygd. Bygderna lever upp i samband med att älgjakten
            startar, första datum för en eventuell toppfågel. Tidsräkningen
            är kanske inte som i Stockholm före och efter semestern utan många
            gånger före och efter älgjakten. Det är viktigt - det märker man
            ju mer man är ute i landet och ser blomstrande bygder. Jag var
            i Dalsland i helgen och fick se den underbara naturen där. Det
            är faktiskt ett blomstrande näringsliv som gjorde att arbetslöshetssiffrorna
            i den delen av landet visade en sådan tendens att vi kan nå det
            mål som vi i mitt parti har satt upp för arbetslösheten fram till
            år 2000. Vad är det för motor som får folk att stanna kvar i bygden?
            Jo, det är friluftslivet, fisket, jakten. Det är vad vi i Sverige
            skall kalla för en tradition och den vägen se till att vi fortsätter
            att ha en god acceptans för jakten.
          </note>
          <note>
            Vi kan lyfta blicken och titta hur det är i andra länder i Europa.
            De har inte alls samma tradition, utan man har en helt annan kultur
            när det gäller jakten. Det är bara en eller kanske två samhällsklasser
            som kan hålla på med den. Det kostar oerhörda pengar. Det forskas
            ingenting, det finns ingen ideell folkrörelse, det finns inga
            ornitologer, inga jägarförbund, inga riksjägare som gemensamt
            tar ansvar för att se till att man bygger starka stammar och skapar
            stora förutsättningar för att de här djuren och i viss mån fiskarna
            skall kunna utvecklas. Det skall vi vara stolta över i
          </note>
          <note>
            Sverige. Det är svensk jakttradition. Den traditionen skall vi
            värna, vara rädda om och titta på de skräckexempel som finns i
            övriga Europa. Det skall vi tänka på när vi diskuterar Europafrågor
            kontra jaktfrågor.
          </note>
          <note>
            Acceptansen i Sverige för jakt är helt annorlunda än i de andra
            medlemsländerna.
          </note>
          <note>
            Det har väckts många motioner i det här ärendet, och jag tänker
            kommentera några av dem. Jag skall också kommentera några av de
            inlägg som har gjorts under eftermiddagen.
          </note>
          <note>
            Det har gjorts stora satsningar för att Östersjön skall bli renare.
            Ett av resultaten är att sälstammen har börjat att öka. Det tycker
            vi som värnar om biologisk mångfald är oerhört glädjande. I flera
            motioner krävs det en ordentlig översyn. En sådan måste göras,
            såväl för fritidsfiskets och yrkesfiskets som för sälens skull.
          </note>
          <note>
            Naturvårdsverket har initierat ett forskningsprojekt som skall
            inriktas på sälarna. Jag hoppas att det forskningsprojektet -
            och det skall vi från utskottet titta litet extra på - också undersöker
            vad som händer i Ålands skärgård och vad som händer på andra sidan
          </note>
          <note>
            Östersjön i baltländerna och framför allt i Finland.
          </note>
          <note>
            Det är viktigt att man ser till helheten. På det sättet kan vi
            få erfarenheter av hur man skall se till att sälstammen blir stark
            och frilevande som varken skadar yrkesfisket eller sig själv på
            yrkesfiskets redskap.
          </note>
          <note>
            Samarbete med Finland i den utredningen är väldigt viktigt.
          </note>
          <note>
            Herr talman! Också skarven har väckt mycket känslor. Det är en
            fågelstam som har en tendens att öka oerhört. Ett gäng från utskottet
            skall åka till Dan
          </note>
          <note>
            Ericssons hemtrakter och besöka ostkustfiskarna för att se hur
            det ser ut i Arkösunds skärgård. Själv var jag i Oskarshamnsområdet
            för en tid sedan medan några av mina kamrater var i Stockholms
            skärgård och såg på utvecklingen där. Vi har också blivit uppvaktade
            genom brev från insjöfiskarna. Även de ser en tendens till ökning
            av denna fågelstam. Skarvarna bygger kolonier som blir för stora.
            Skarven blir dominerande och slår ut den biologiska mångfalden
            i det område där den häckar. Det kan vi inte acceptera, inte minst
            för bl.a. det rörliga friluftslivets skull. Åtgärder måste alltså
            till. Jordbruksministern trycker på i Europa när det gäller den
            röda listan och skarven.
          </note>
          <note>
            Det har också väckts motioner om minken. Det finns en folkpartimotion
            - som det inte har yrkats bifall till - och den är rätt i många
            stycken. Det är rätt att minkens utveckling har varit förödande,
            framför allt i den mellersta av Östersjöns skärgårdar. Minken
            har slagit ut stora delar av sjöfågellivet. Inte heller det kan
            man acceptera. Detta lyfts fram i betänkandet.
          </note>
          <note>
            Om inte markägarna ser till att minkstammen hålls på en rimlig
            nivå kommer skyddsåtgärder att sättas in även så att säga över
            markägarens huvud.
          </note>
          <note>
            För ungefär en månad sedan var det några militanta djurräddare
            i mitt hemlän som gjorde minken, den biologiska mångfalden, häckande
            fåglar och andra djur en oerhörd otjänst. De släppte ut 500 minkar
            från en minkfarm. Man kan ju bara tänka sig vad som kommer att
            hända med minkarna i det här området.
          </note>
          <note>
            De måste skaffa mat, och de är skickliga både fiskare och jägare.
            Minkarna blev alltså utsläppta när häckningen skall komma i gång.
            Frisläppta kommer de att dammsuga hela området, och det är mycket
            tråkigt. Vi kommer snart att få se resultaten av minkens härjningar.
            Att släppa ut dessa minkar var naturligtvis en olaglig handling,
            men det är ingenting som riksdagen har att ta ställning till.
          </note>
          <note>
            I Östersjöområdet finns det vilda minkar som tar ägg, dunungar
            och häckande honor. Kombinerat med skarvens utbredning har detta
            gjort att 50 % av fåglarna i luften utgörs av skarvar och resten
            övriga arter.
          </note>
          <note>
            Det är ingen bra utveckling. Det är ett hot mot den biologiska
            mångfalden.
          </note>
          <note>
            Jag skall nämna något om morkullan och traditionen. Vi förhandlade
            i samband med EU-inträdet om att vi skulle få behålla de svenska
            jakttraditionerna för olika jaktformer i vårt land. De som förhandlade
            då hade väl trott att detta också skulle gälla morkullorna.
          </note>
          <note>
            Det har förts en debatt om att jakten på morkulla, framför allt
            på friflygande unghanar, inte skall få ske från i slutet av juni
            utan först från i augusti. Det är bara det att de här ungherrarna
            inte är ute och flyger då. Jag vet att diskussionen pågår ute
            i Europa om
          </note>
          <note>
            Sveriges möjligheter att få tillbaka den jakttradition som funnits
            i vårt land och eventuellt införa sommarjakt på morkulla igen.
          </note>
          <note>
            Jakten ovan odlingsgränsen diskuteras också. Man har haft en
            aktiv, välplanerad verksamhet när det gäller jakt på framför allt
            ripa i de här områdena som ligger ovan odlingsgränsen. Det är
            fråga om oerhört stora områden, som vi kommer att kunna använda
            och nyttja till jakt och friluftsliv. Man skall kunna vara med
            om naturupplevelser och annat där. Parallellt med detta skall
            man också kunna jaga. Det betyder naturligtvis oerhört mycket
            för oss som bor i södra
          </note>
          <note>
            Sverige, men det betyder mest för de människor som bor, lever
            och verkar i de här områdena. Alla skall få möjlighet att nyttja
            dessa områden. Det gäller samer, gruvarbetare, skogsarbetare och
            vägarbetare. Jakten ovan odlingsgränsen är viktig, och vi kommer
            förhoppningsvis att få ett beslut om den från regeringen före
            sommaren.
          </note>
          <note>
            Herr talman! Nu har jag talat i mina tio minuter, men jag vill
            också mycket snabbt kommentera den fråga Maggi Mikaelsson tog
            upp. Naturligtvis kan vi diskutera i kammaren om vi tycker att
            det är okej att man tränar hundar efter bil. Jordbruksverket har
            sagt att det är negativt till den detaljen, och jag måste säga
            att det är jag också. Det är nog så besvärligt att träna sin hund
            om man skall cykla. Det är bättre att man springer med sin hund.
            Då uppnår man nämligen två syften: skall man ha hunden till jakt
            borde man också vara jägare själv, och då behöver man faktiskt
            ha litet kondition. Jag tycker alltså att det är okej att Jordbruksverket
            är negativt till den detaljen.
          </note>
          <note>
            Jag vill också kommentera det som Gudrun Lindvall sade om medlen
            som gått till jägarorganisationerna. Det är inte skattemedel det
            handlar om, utan man betalar in en avgift till ett jaktkort. Det
            är alltså jägarna själva som samlar in pengarna till den jaktvårdsfond
            som sedan går till Svenska Jägareförbundet,
          </note>
          <note>
            Jägarnas Riksförbund och till vissa forskningsprojekt som regeringen
            själv kan bestämma om. Det är alltså inte fråga om skattemedel,
            utan om en avgift som jägarna själva betalar in.
          </note>
          <note>
            Herr talman! Ursäkta att jag tog en minut och 24
          </note>
          <note>
            sekunder mer i tid på mig än jag hade anmält.
          </note>
          <note type="speaker">
            Anf. 145 DAN ERICSSON (kd):
          </note>
          <note>
            Herr talman! Jag tog inte upp frågan om skarven i mitt anförande.
            Vi kristdemokrater har ett motionskrav angående denna fråga. Jag
            tycker att utskottet har intagit en förnuftig hållning. När man
            från utskottet kommer ned till den östgötska skärgården kommer
            man att få se de öar som har bombats ut, kan man säga, av skarven.
            Där finns det definitivt inte någon biologisk mångfald längre,
            utan det är helt sterila miljöer. Detta kommer att helt klargöra
            att man måste få en förändring till stånd.
          </note>
          <note>
            Jag vill fråga Michael Hagberg om en annan sak.
          </note>
          <note>
            Han sade att det finns vissa motorer som gör att man vill vara
            kvar på landsbygden, och att jaktintresset skulle vara en sådan
            motor som gör att man känner entusiasm över att vara kvar på landsbygden.
            Men det finns ändå ett hot för väldigt många på landsbygden.
          </note>
          <note>
            Många har tvingats sluta med jakt på grund av jaktområdesbildningar.
            Man har tvingats in i jaktvårdsområden där man inte vill vara,
            och av olika anledningar har man helt enkelt hängt upp sitt gevär.
            Det finns ett latent hot om att man skall frånta dem med mindre
            jaktmarker jakträtten. Svenska Jägareförbundets senaste förslag
            ger uttryck för detta.
          </note>
          <note>
            Jag tror att Michael Hagberg skulle kunna lugna väldigt många
            människor runt om i landet om han nu kunde ge ett klart besked,
            ett entydigt besked, om att
          </note>
          <note>
            Socialdemokraterna inte är beredda att frånta dem med mindre
            jaktmarker som i dag har rätten att fälla älg, också vuxen älg,
            denna jakträtt. Ett sådant besked vore väldigt välkommet för många
            runt om i landet.
          </note>
          <note type="speaker">
            Anf. 146 MICHAEL HAGBERG (s):
          </note>
          <note>
            Herr talman! Det finns en del saker i det här. En gäller jakten
            på älg och planeringen kring denna. Det är naturligtvis inget
            som man planerar och organiserar på lika korta perioder som t.ex.
            den försöksverksamhet som man har gjort i fråga om jakten ovan
            odlingsgräns. Man måste ha längre planeringscyklar för att se
            hur utvecklingen är. Utvecklingen varierar enormt.
          </note>
          <note>
            Det behövs många gånger en tioårsperiod eller en tjugoårsperiod
            för att få ordning på det här.
          </note>
          <note>
            Vi har en jaktutredning på gång som har till uppgift att titta
            på hur vi organiserar jakten. Jag är vilt främmande för att en
            månad och fem sex dagar före det att denna läggs fram på jordbruksministerns
            bord ta avstånd från detaljer som kommer att tas upp i den.
          </note>
          <note>
            Det vill jag inte göra. Men jag kan också lugna Dan
          </note>
          <note>
            Ericsson. Jag vet att det fungerar oerhört bra när det gäller
            älgjaktvårdsområden, jaktvårdsområden och licensjakt på många
            områden i vårt land. Jag tror att man kanske inte skall göra så
            väldigt stora förändringar på dessa områden. Man skall naturligtvis
            komplettera och se till att man följer utvecklingen på ett lugnt
            och fint sätt, så att det inte blir stora kast när det gäller
            jaktplaneringen.
          </note>
          <note type="speaker">
            Anf. 147 DAN ERICSSON (kd):
          </note>
          <note>
            Herr talman! Nu var det ingen detalj jag ställde en fråga om,
            utan det här är en rätt så övergripande, principiell fråga. Ulla
            Petterssons utredning behandlar inte direkt älgjaktssystemet som
            sådant. Min fråga var ju föranledd av de förslag som har kommit
            från
          </note>
          <note>
            Svenska Jägareförbundet. Det handlar om nya förslag om att frånta
            dem med mindre jaktmarker rätten att fälla älg, och då också vuxen
            älg. Det var på den punkten jag ville ha ett klart besked från
            Michael
          </note>
          <note>
            Hagberg om att man står fast vid det beslut som vi fattade för
            tre år sedan här i Sveriges riksdag, och att man inte nu börjar
            darra på manschetten inför andra, starka krafter. Detta är ju
            vad det handlar om, Michael Hagberg, när det sägs att jakten är
            viktig för att behålla en levande landsbygd. Människor måste kunna
            känna att de har den här rätten. Man skall kunna ha den här möjligheten.
          </note>
          <note>
            Diskussionen om jaktvårdsområden får vi väl ta när utredningen
            har kommit. Det är också en bidragande orsak till att många faktiskt
            har hängt upp bössan i dag. På det sättet avfolkar man faktiskt
            långsiktigt landsbygden. Men det var inte den frågeställningen
            jag hade nu. Det handlade om den rätt som i dag finns för de mindre
            markägarna att fälla älg, och då också vuxen älg. Kommer den rätten
            att kvarstå också inom överskådlig tid?
          </note>
          <note type="speaker">
            Anf. 148 MICHAEL HAGBERG (s):
          </note>
          <note>
            Herr talman! Jägareförbundet har inte fått något uppdrag av någon
            regering, varken tidigare eller nuvarande, att komma med förslag
            om beslutsunderlag för hur vi skall bedriva älgjakten. Det har
            däremot, som Dan Ericsson nämnde, Ulla Pettersson. Vi väntar på
            hennes utredning. Vi kommer att läsa den noggrant. Sedan får vi
            se om vi skall ta debatten om hennes förslag här i kammaren. Det
            hoppas jag, och det ser jag fram emot. Då kan vi också ta en diskussion
            om att få en stabil utveckling inom jaktens område.
          </note>
          <note>
            Det behöver vi i vårt land för att vi skall kunna värna de svenska
            jakttraditionerna som är till gagn för den biologiska mångfalden
            och de vilda djuren i vårt land.
          </note>
          <note type="speaker">
            Anf. 149 GUDRUN LINDVALL (mp):
          </note>
          <note>
            Herr talman! Dels ställde jag en fråga till Michael
          </note>
          <note>
            Hagberg i mitt anförande om vad han ansåg om den målformulering
            som Naturvårdsverket har föreslagit.
          </note>
          <note>
            Dels har jag litet andra frågor också.
          </note>
          <note>
            Menar Michael Hagberg att det inte skall finnas någon skarv i
            Sverige? Skarven kommer nämligen alltid att häcka i kolonier.
            Även om de är väldigt få, så kommer de få som finns att häcka
            i koloni. Då kommer det att se ut som det gör efter ett tag. Det
            blir ganska rent under marken. Betyder Michael Hagbergs inställning
            att vi skall utrota skarven? I dag har vi allmän jakt på skarv
            från den 21 augusti till den
          </note>
          <note>
            28 februari. Dessemellan finns det skyddsjakt.
          </note>
          <note>
            Skyddsjakten tillåter äggprickning och att man fäller boträd.
            Jag anser inte att det är etiskt.
          </note>
          <note>
            Vad vi i Miljöpartiet anser är att vi skall tillsätta en utredning
            och se hur man kan lösa det här. Det står ju nu i 5 § jaktlagen
            att vi bara skall ha skyddsjakt om vi inte kan lösa det på annat
            sätt. Såvitt jag vet finns det ingen utredning som har försökt
            lösa skarvproblemet på något annat sätt. Att skarven har ökat
            beror inte på att Östersjön har blivit friskare. Det beror på
            att andelen småfisk har ökat i Östersjön. Där är forskarna eniga,
            vare sig de kommer från Jägareförbundet eller från universitet.
          </note>
          <note>
            Skarv äter framför allt fisk som är 10-25 cm. Det finns sådana
            undersökningar gjorda som är mycket vederhäftiga.
          </note>
          <note>
            Jag skulle också vilja fråga hur Michael Hagberg skiljer morkullorna
            åt, dvs. om det är honor, hannar eller unga hannar? Det skulle
            vara mycket intressant att få veta. Jägarförbundet, och även den
            fria forskningen, säger att det som man tidigare sköt på när jakten
            tilläts från första måndagen efter midsommar var de hannar som
            var revirhävdande och som flög över stora områden och lät. Då
            sköt man dessa kraftiga hannar som skall komma till parning. Hur
            bär sig
          </note>
          <note>
            Michael Hagberg åt för att skilja ut dem från de unga hannarna?
            Det skulle vara mycket intressant att få veta. Jag har skådat
            i hela mitt liv, men jag har aldrig hört någon skådare som kan
            det. Men om jägarna har några tricks skulle jag gärna vilja veta
            det.
          </note>
          <note>
            Jag skulle vilja ställa ytterligare en fråga till Michael Hagberg.
            Anser Michael Hagberg att all jakt som vi har i Sverige skall
            bedrivas i all evighet?
          </note>
          <note type="speaker">
            Anf. 150 MICHAEL HAGBERG (s):
          </note>
          <note>
            Herr talman! Jag skall börja med den sista frågan.
          </note>
          <note>
            Naturligtvis går inte det. Den jaktsäsong som snart börjar kommer
            t.ex. inte att bedrivas på samma sätt som den jaktsäsong som precis
            har slutat. Den typen av argument håller inte.
          </note>
          <note>
            När det gäller morkullor och jakten på de flygande hannarna i
            slutet av juni månad, tyder all den forskning som jag har tagit
            del av på att det är de unga hannarna som man bedriver jakt på.
            Till 95 % pekar forskningen på att det förhåller sig på det sättet.
            Den forskningen har pågått i många år. Den tror jag mer på än
            de tillfälliga besök som Gudrun Lindvall har gjort för att beskåda
            morkullorna.
          </note>
          <note>
            Det är riktigt att skarvarna till slut blir för många.
          </note>
          <note>
            Jag kommer aldrig någonsin att acceptera att bli beskylld för
            att kunna acceptera att man skall utrota en art - i detta fall
            en fågelart. Nej, stammarna måste decimeras så att de platsar
            i sammanhanget. Man behöver inte se till att områdena som de häckar
            på blir fyllda av så oerhört många häckande par. Jag har sett
            exempel t.o.m. i Gudrun Lindvalls hembygder - kanske kikaren borde
            tas fram där - i Mälarområdet att det häckar 10-15 skarvar på
            en större. Det är helt okej. De är varmt välkomna efter hela Östersjökusten
            under kontrollerade förhållanden. De behöver äta upp det överskott
            av strömming som vi har, eftersom vi konsumenter inte hinner med
            det. Det är bra. Skarven skall finnas, men inte i sådana oerhört
            stora mängder och i de oerhört stora koncentrat som i dag.
          </note>
          <note type="speaker">
            Anf. 151 GUDRUN LINDVALL (mp):
          </note>
          <note>
            Herr talman! Jag har fortfarande inte fått något svar på min
            fråga om den målbeskrivning som Naturvårdsverket har gjort.
          </note>
          <note>
            Jag skall se till att Michael Hagberg får den vederhäftiga dokumentation
            som finns, både från jägarhåll och från vetenskapshåll och som
            visar att det är de revirhävdande hannarna som låter på våren.
          </note>
          <note>
            Jag kan dessutom säga att mina besök ute i naturen inte är av
            sporadisk karaktär - jag bor där.
          </note>
          <note>
            Jag skulle också vilja höra om Michael Hagberg anser att det
            är etiskt försvarbart att ha jakt under häckningstid. Är det försvarbart
            att ha jakt på en art som bevisligen går mycket starkt tillbaka,
            t.ex. enkelbeckasinen? Är det försvarbart att ha jakt på rödlistade
            arter? Vad har Michael Hagberg för uppfattning om dessa frågor,
            vilka jag tror kommer att engagera många framöver?
          </note>
          <note>
            I dagarna kommer Sveriges ornitologers förenings senaste tidning
            där deras generalsekreterare beskriver jakten. Jag vet inte om
            det är en tidning som Michael
          </note>
          <note>
            Hagberg brukar läsa. Men Sveriges ornitologers förening är inte
            speciellt förtjust i den jaktpolitik som för närvarande bedrivs.
          </note>
          <note>
            Om vi får en jakt på morkulla, blir Sverige ett av få länder
            inom EU, utöver Österrike, som har jakt på morkulla under häckningstid.
            Det vore naturligtvis inte precis någon fjäder i hatten för Sverige.
          </note>
          <note>
            Jag skulle också vilja höra vad Michael Hagberg anser om det
            förslag som vi har lagt fram om hur en ekologiskt anpassad ripjakt
            skulle kunna bedrivas. Jag vill därmed också rätta något som jag
            sade i anförandet. I dag börjar alltså jakten och pågår fram till
            den
          </note>
          <note>
            25 augusti. Vi anser att den skall flyttas fram till mitten av
            september.
          </note>
          <note>
            Vad anser Michael Hagberg om det förslaget? Är det ett förslag
            som han skulle kunna ansluta sig till?
          </note>
          <note>
            Avsikten är inte att förbjuda jakten, utan avsikten är att få
            en ekologisk jakt. Jag tycker att det borde vara i allas intresse
            att se till att vi har en god kunskap om de arter som vi skall
            jaga. Det har vi inte i dag, t.ex.
          </note>
          <note>
            beträffande tjäder och orre. Anser Michael Hagberg att det är
            acceptabelt att vi egentligen inte har några populationsundersökningar
            av tjäder och orre innan vi börjar jaga? Anser Michael Hagberg
            att vi i dag har ett underlag för mycket av den jakt som bedrivs?
          </note>
          <note type="speaker">
            Anf. 152 MICHAEL HAGBERG (s):
          </note>
          <note>
            Herr talman! Gudrun Lindvall tog i sin inledning upp att hon
            inte kunde acceptera att man talade om att det var skottillfällen
            som gällde. Där den seriösa jakten bedrivs - och det gör den i
            vårt land - handlar det faktiskt i allra högsta grad om inventering.
            Det går åt en större del när det gäller inventering av de viltarter
            som vi har på våra marker än till själva jaktutövandet.
          </note>
          <note>
            När det gäller ripor och friområden rekommenderar jag Gudrun
            Lindvall att titta på de friområden som redan finns. Där får kullarna
            möjlighet att utvecklas utan jakt. Dessa områden är även snöskoterfria
            och bullerfria. Det är dessa områden som man i forskningen sätter
            mot varandra när man tittar på den här utvecklingen. Ripforskningen
            har varit bra i vårt land.
          </note>
          <note>
            Den dag som de herrar, som Gudrun Lindvall nämnde i sin inledning,
            var på plats var också Jägareförbundet där med en forskningsgrupp
            som hade gjort en undersökning i Dalarna - den hade hållit på
            i 15 år. Man kunde se vilken utveckling ripstammen hade haft där.
          </note>
          <note>
            Jag tycker att det är ekologisk jakt när man tittar på vilka
            områden som det har varit hårt jakttryck på och vilka områden
            som det inte har varit det på och när man ser till att man anpassar
            sig till det. Det är detta som man kan kalla den fria jakten ovan
            odlingsgränsen.
          </note>
          <note>
            Jag vill gärna avrunda med att tala om Naturvårdsverket. De motioner
            som vi har fått från Miljöpartiet och Gudrun Lindvall handlar
            om detaljer. Man diskuterar beslut om olika arter och jakttider
            på dagen. Naturvårdsverket är regeringens verktyg när det gäller
            att få till stånd en diskussion om vilka jakttider vi skall ha
            och vilken jakt vi skall bedriva. Naturvårdsverket går ut till
            de olika organisationerna och tar in uppgifter. Det är dessa organisationer
            som Gudrun Lindvall diskvalificerar. Dem skall vi lyssna på.
          </note>
          <note>
            Naturvårdsverket är bra, och det är också bra att Naturvårdsverket
            har målsättningar för olika saker.
          </note>
          <note type="speaker">
            Anf. 153 GUDRUN LINDVALL (mp):
          </note>
          <note>
            Herr talman! Jag skulle verkligen önska att man även fortsättningsvis
            gick ut och frågade de organisationer som Michael Hagberg talar
            om innan man ändrar någon jakttid. Det är möjligt att det inte
            finns jägarorganisationer i alla länder i EU, men det finns ornitologiska
            organisationer. Det vet jag av erfarenhet. Det finns mycket starka
            ornitologiska organisationer i alla EU-länder, även i öststaterna,
            t.ex. i Lettland, som Sverige stöder ganska rejält.
          </note>
          <note>
            Om man tittar på det som är aktuellt just nu, nämligen morkullan,
            finner man att ingen annan organisation har tillfrågats. Anledningen
            till att morkulljakten nu diskuteras är att Jägareförbundet har
            gått direkt till departementet och begärt en ändring av tiden.
            Den här frågan har alltså inte gått den vanliga vägen genom
          </note>
          <note>
            Jakttidsberedningen, som den brukar göra. Nu hör man bara Naturvårdsverket.
            Sedan skall man fatta beslut.
          </note>
          <note>
            Det här är naturligtvis mycket intressant för oss som är engagerade
            på annat håll, t.ex. i Ornitologiska föreningen. Om en förening
            explicit hanteras på detta sätt när det gäller jaktfrågor måste
            också andra föreningar explicit hanteras på precis samma sätt.
            Jag kan garantera att det nu kommer att komma framställningar
            om jakttider och om förbud av jakt på vissa arter, t.ex. enkelbeckasinen.
          </note>
          <note>
            Jakttidsberedningen har varit obenägen att lyssna.
          </note>
          <note>
            Och också Naturvårdsverket har i mångt och mycket sagt att det
            krävs en utredning och att detta måste ses över. När det gäller
            enkelbeckasinen finns det en stor risk att Sverige kommer att
            hamna efter i EU. Enkelbeckasinen finns alltså med i en skrift
            som har kommit från EU, där man säger att det är en art.
          </note>
          <note>
            Men, Michael Hagberg, om vi ser till att alla organisationer
            som är intresserade av djur och natur och det vilda får vara med
            och tycka i framtiden har vi kommit långt. Så är det inte i dag.
            Det visar också den motion som vi har väckt som handlar om demokrati
            och jakt. Jägareförbundet har faktiskt styrt utvecklingen på ett
            sådant sätt att man inte kan säga att politikerna har haft det
            allmännas bästa framför ögonen.
          </note>
          <note>
            Jag rekommenderar en läsning av en skrift som handlar om demokrati
            och ledarskap. Det är en mycket obehaglig läsning.
          </note>
          <note type="speaker">
            Anf. 154 MICHAEL HAGBERG (s):
          </note>
          <note>
            Herr talman! Jakttidsberedningen träffas ungefär vart tredje
            eller vart fjärde år. Det har den gjort i en herrans massa år.
            Under de allra flesta av de här herrans massa åren har man haft
            sommarjakt på morkulla. Samtidigt är Jakttidsberedningen sammansatt
            av
          </note>
          <note>
            Världsnaturfonden, ornitologiska föreningar, Naturskyddsföreningen,
            Jägarnas riksförbund m.fl. naturverksamma organisationer. Det
            är de organisationerna, vilket jag försökte berätta för svenska
            folket genom herr talmannen alldeles nyss, som Gudrun Lindvall
            - kanske inte Gudrun Lindvall, men Miljöpartiet
          </note>
          <note>
            - diskvalificerar när hon kommer med enskildheter motionsvägen
            och inte på något sätt har lyssnat på de här organisationerna.
          </note>
          <note>
            Här har man berett det utifrån hela friluftslivets intressen.
            Sedan kommer de här motionerna där man tycker att riksdagen skall
            fatta beslut om enskildheter.
          </note>
          <note>
            Vi har en regering som har ett verktyg som heter
          </note>
          <note>
            Naturvårdsverket och som skall göra det här, och
          </note>
          <note>
            Naturvårdsverket tar in uppgifter från Jakttidsberedningen. Jag
            tycker att det är demokrati. Men det är demokrati utifrån mina
            aspekter. Den demokrati som
          </note>
          <note>
            Gudrun Lindvall - nej, inte Gudrun Lindvall men däremot Miljöpartiet
            - representerar, det är stalinism.
          </note>
          <note>
            Det är när man fattar beslut i de här frågorna i den här typen
            av förhandlingar och inte litar på det ideella föreningslivet.
            Stalinism är en typ av ideologi som är avskaffad i många länder.
            Men nu har vi fått svaret:
          </note>
          <note>
            Miljöpartiet står på en stalinistisk grund när det gäller oerhört
            många frågor.
          </note>
          <note type="speaker">
            Anf. 155 GUDRUN LINDVALL (mp):
          </note>
          <note>
            Herr talman! När tiden blir sen slinter tungan.
          </note>
          <note>
            Ibland blir dumheten uppenbar, Michael Hagberg. I
          </note>
          <note>
            det här fallet var den det.
          </note>
          <note>
            Jag vet inte om Michael Hagberg är medveten om hur Jakttidsberedningen
            fungerar. Så här är det: Jakttidsberedningen har icke yttrat sig
            inför den hantering av morkulljakten som nu sker. Det vet Michael
            Hagberg. Frågan har kommit upp därför att Jägareförbundet har
            tillskrivit regeringen direkt. Jakttidsberedningen har icke yttrat
            sig inför den hantering av jakttiden för morkulla som skall ske
            nu i början av juni.
          </note>
          <note>
            Här har alltså regeringen accepterat att man inte går den vanliga
            vägen. Regeringen anser inte att vi skall vänta de två år till
            som behövs innan jakttiderna kommer upp i nästa sväng, utan regeringen
            säger: Låt oss hantera det här på ett annat sätt. Det innebär
            att i det här fallet får inte de andra organisationer som sitter
            i Jakttidsberedningen möjlighet att yttra sig.
          </note>
          <note>
            Dessutom fungerar Jakttidsberedningen så, vilket
          </note>
          <note>
            Michael Hagberg naturligtvis vet, att den som har sista ordet
            är Jägareförbundet, och Jägareförbundet måste inte skicka vidare
            de synpunkter som de andra föreningarna har framfört. Det här
            har tagits upp gång på gång i Sveriges ornitologiska förenings
            tidskrift.
          </note>
          <note>
            Man kan också visa på fall där man inte fått med sina synpunkter,
            trots att det fattats beslut om att de skulle skickas med.
          </note>
          <note>
            Jakttidsberedningen är ett exempel på en sammanslutning som inte
            riktigt fungerar. Den fungerar om man anser att jägarna alltid
            har rätt, men den fungerar inte annars. Därför anser vi att det
            är dags att få en fristående organisation som inte är Jägareförbundet
            utan just fristående - på samma sätt som vi ansåg att det var
            bra när Naturvårdsverket kom till.
          </note>
          <note>
            Jag tycker att vi skall hålla oss till sanningen, Michael Hagberg.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 maj.)
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 maj
          </note>
          <note>
            1996/97:568 av Siri Dannaeus (fp) till försvarsministern
          </note>
          <note>
            Katastrofen i Vagnhärad
          </note>
          <note>
            1996/97:569 av Per Bill (m) till kommunikationsministern
          </note>
          <note>
            Utredningar om Posten
          </note>
          <note>
            1996/97:570 av Kjell Ericsson (c) till försvarsministern
          </note>
          <note>
            Åtgärder med anledning av översvämningar
          </note>
          <note>
            1996/97:571 av Eva Arvidsson (s) till näringsministern
          </note>
          <note>
            Insatser för en levande skärgård
          </note>
          <note>
            1996/97:572 av Jeppe Johnsson (m) till jordbruksministern
          </note>
          <note>
            Svensk kycklinguppfödning
          </note>
          <note>
            1996/97:573 av Carina Hägg (s) till jordbruksministern
          </note>
          <note>
            EU och bananimporten
          </note>
          <note>
            1996/97:574 av Carina Hägg (s) till utbildningsministern
          </note>
          <note>
            Civilingenjörsutbildningen
          </note>
          <note>
            1996/97:575 av Carina Hägg (s) till justitieministern
          </note>
          <note>
            Löneavdrag
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 28 maj
          </note>
          <note>
            1996/97:521 av Cinnika Beiming (s) till statsrådet
          </note>
          <note>
            Leif Blomberg
          </note>
          <note>
            Svenskt medborgarskap
          </note>
          <note>
            1996/97:532 av Carina Hägg (s) till försvarsministern
          </note>
          <note>
            Avhopp från militärtjänstgöring
          </note>
          <note>
            1996/97:534 av Olle Lindström (m) till kommunikationsministern
          </note>
          <note>
            Gränsöverskridande körkortsutbildning
          </note>
          <note>
            1996/97:540 av Gullan Lindblad (m) till socialministern
          </note>
          <note>
            Kloning av människor
          </note>
          <note>
            1996/97:541 av Inger Davidson (kd) till utbildningsministern
          </note>
          <note>
            Studiestöd för läkarstuderande
          </note>
          <note>
            1996/97:547 av Mikael Odenberg (m) till näringsministern
          </note>
          <note>
            Koldioxidskatten
          </note>
          <note>
            1996/97:548 av Birger Schlaug (mp) till miljöministern
          </note>
          <note>
            Vätgas
          </note>
          <note>
            1996/97:549 av Chatrine Pålsson (kd) till socialministern
          </note>
          <note>
            En studie av aborter
          </note>
          <note>
            1996/97:550 av Carina Hägg (s) till statsrådet Leif
          </note>
          <note>
            Blomberg
          </note>
          <note>
            Magnetröntgat kaffe
          </note>
          <note>
            1996/97:552 av Anita Jönsson (s) till kommunikationsministern
          </note>
          <note>
            Järnvägsinvesteringar och förnyelse av persontrafikfordon
          </note>
          <note>
            1996/97:553 av Sigrid Bolkéus (s) till jordbruksministern
          </note>
          <note>
            Pastörisering av mjölk från fäbodvallarna
          </note>
          <note>
            1996/97:554 av Eva Goës (mp) till utrikesministern
          </note>
          <note>
            Amerikanska kärnvapenprovsprängningar
          </note>
          <note>
            1996/97:555 av Lennart Klockare (s) till försvarsministern
          </note>
          <note>
            Åldersstrukturen inom försvaret
          </note>
          <note>
            1996/97:556 av Patrik Norinder (m) till arbetsmarknadsministern
          </note>
          <note>
            Arizona Chemicals
          </note>
          <note>
            1996/97:558 av Marietta de Pourbaix-Lundin (m) till socialministern
          </note>
          <note>
            Handikappombudsmannen
          </note>
          <note>
            1996/97:560 av Ewa Larsson (mp) till kulturministern
          </note>
          <note>
            En modern kyrka
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            21 § Kammaren åtskildes kl. 19.39.
          </note>
          <note>
            Förhandlingarna leddes av talmannen från sammanträdets början
            t.o.m. voteringen kl. 9.02, av tredje vice talmannen därefter
            t.o.m. 7 § anf. 7
          </note>
          <note>
            (delvis), av talmannen därefter t.o.m. anf. 21 (delvis), av andre
            vice talmannen därefter t.o.m. 9 § anf. 47
          </note>
          <note>
            (delvis), av tredje vice talmannen därefter t.o.m. 15 § anf.
            93
          </note>
          <note>
            (delvis), av talmannen därefter t.o.m. 17 § anf. 124 (delvis),
            av andre vice talmannen därefter till ajourneringen kl. 17.57
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
