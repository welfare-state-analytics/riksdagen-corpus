<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--77</head>
          <docDate when="1997-03-12">1997-03-12</docDate>
        </div>
      </front>
      <body>
        <div>
          <note>
            19.00 - 23.07
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Aktuell debatt: Bioteknik
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Kammarens arbete i dag börjar med en aktuell debatt angående
            bioteknik. Jag får meddela att utbildningsminister Carl Tham företräder
            regeringen i denna debatt och inte som tidigare angetts socialminister
          </note>
          <note>
            Margot Wallström.
          </note>
          <note type="speaker">
            Anf. 2 LENNART DALÉUS (c):
          </note>
          <note>
            Fru talman! Det är rent allmänt svårt att värdera vetenskapens
            och teknikens betydelse för samhällsutvecklingen. Men bland flera
            samhällsförändringar under 1900-talet som har spelat stor roll
            kan man ju nämna frigörandet av atomenergin och utvecklandet av
            det som kallas datorsamhället. Resultaten av detta har förändrat
            våra liv. Kärntekniken har förändrat civilisationen genom allt
            från kärnvapenhotet till problemen med kärnkraftens avfall. Datorerna
            har till största delen med nytta trängt in i snart sagt varje
            mänsklig verksamhet med vad man kan förstå Internet som den nuvarande
            kronan på verket.
          </note>
          <note>
            Jag och Centerpartiet tror att det är nödvändigt att samhällets
            företrädare då och då stannar upp inför dessa tekniskt vetenskapliga
            sprången och formar en strategi för deras hantering, användning
            och utveckling. Så borde det ha varit med kärntekniken och datautvecklingen,
            och så bör det vara med biotekniken.
          </note>
          <note>
            Det finns i dag inte någon sammanhållen politik för biotekniken
            vare sig nationellt eller internationellt.
          </note>
          <note>
            För många ter sig dessa frågor nästan obegripliga och oöverstigliga.
            Vi tror att en bred samhällsdebatt är nödvändig. Forskare, producenter
            och politiska beslutsfattare måste i tid hantera och ta sitt ansvar
            för bioteknikens utveckling. Det är därför som vi från
          </note>
          <note>
            Centerpartiets sida begärt dagens debatt här i kammaren.
          </note>
          <note>
            Vi har som många andra tagit del av fåret Dollys tillblivelse
            i Skottland. Vi har läst om forskningsverksamhet i Sverige på
            levande foster. Vi har hört diskussionen om gensojan och genmanipulerad
            majs.
          </note>
          <note>
            Vi menar att även vi som vistas utanför frontlinjens laboratorier
            måste få möjlighet att skaffa oss ett förhållningssätt till utvecklingen.
            Som förtroendevalda måste vi få tid att samla ihop kunskaper och
            försöka sätta ramar, eller kanske snarare ge vår syn på en färdriktning
            för den nya utvecklingen.
          </note>
          <note>
            Anf. 3 Utbildningsminister CARL
          </note>
          <note>
            THAM (s):
          </note>
          <note>
            Fru talman! Låt mig först säga att jag tycker att det är utmärkt
            att Centerpartiet har föreslagit denna debatt här i riksdagen.
            Det är helt rätt som Lennart Daléus säger att detta är en fråga
            som bör diskuteras i politiska sammanhang, och den har stor betydelse
            för vår framtid.
          </note>
          <note>
            Det är alldeles uppenbart att den moderna biotekniken innebär
            stora möjligheter för samhället och för den enskilde. På hälso-
            och sjukvårdens område ger den oss bättre möjligheter att ställa
            diagnos på sjukdomar och framställa läkemedel, och den ger oss
            också behandlingsmöjligheter som kan få stor betydelse. Utvecklingen
            inom biotekniken skapar nya möjligheter att förebygga, lindra
            och bota sjukdom på ett sätt som vi tidigare inte kunde föreställa
            oss.
          </note>
          <note>
            Detta är naturligtvis inte något nytt. Det som vi kan kalla den
            moderna biotekniken har utvecklats under en lång tid, och vi har
            redan åtskilliga läkemedel som är framställda med bioteknisk och
            genteknisk metodik. Ett exempel är ju den nya formen av insulin,
            som på många sätt är överlägset det tidigare. Andra exempel är
            tillväxthormoner och en rad olika läkemedel som på detta sätt
            kan framställas och som också i vissa avseenden är bättre och
            effektivare än tidigare utnyttjade läkemedel.
          </note>
          <note>
            Det är naturligtvis också uppenbart att bioteknik i viss mening
            är en av människans äldsta teknologier som man har utnyttjat under
            lång tid. Det är den moderna biotekniken som vi nu talar om, där
            man t.ex.
          </note>
          <note>
            kan använda gentekniska metoder för att flytta gener inom eller
            mellan arter, man kan odla djurceller i stor skala, och man kan
            kartlägga den totala arvsmassan hos människan och andra organismer,
            osv.
          </note>
          <note>
            Forskningssatsningen på dessa områden är också mycket omfattande.
            De vetenskapliga framstegen kom ju mycket fort. Det är uppenbart
            att det här finns stora förväntningar men också farhågor. Det
            finns naturligtvis också risker för missbruk, och det finns en
            lång rad etiska problem som aktualiseras. Och det är naturligtvis
            oerhört viktigt att vi diskuterar dem. Hur vi tillämpar denna
            teknologi styrs ju ytterst, och bör styras, av politiska beslut.
            Det går inte att föra den diskussionen i mycket allmänna termer.
            I själva verket är ju de frågor som nu är aktuella i diskussionen
            av helt skilda slag och är egentligen inte knutna till genteknologin
            utan aktualiserar andra etiska frågeställningar.
          </note>
          <note>
            Vi skall naturligtvis också komma ihåg att vi har haft en omfattande
            utredningsverksamhet om detta i
          </note>
          <note>
            Sverige. Vi har tidigt insett att det behövs lagstiftning på
            detta område. Det senaste betänkandet avgas 1992
          </note>
          <note>
            av den s.k. Genteknikberedningen som föreslog en lång rad förändringar
            och även lagstiftning. Det var betänkandet Genteknik - en utmaning.
            Den ledde i sin tur till lagstiftning som trädde i kraft den 1
            juli 1994.
          </note>
          <note>
            Det innebar också inrättandet av Gentekniknämnden som har viktiga
            uppgifter på detta område och som också har parlamentarisk förankring.
          </note>
          <note>
            Vi har dessutom sedan lång tid tillbaka ett system för forskningsetisk
            granskning här i Sverige. Den granskningen har inte uteslutande
            med bioteknik att göra utan har över huvud taget anknytning till
            etiska frågor som aktualiseras i samband med forskning.
          </note>
          <note>
            När det gäller biomedicinsk forskning med människa som försöksobjekt
            finns det vid de medicinska fakulteterna regionala och lokala
            forskningsetiska kommittéer. Dessa kommittéer har en majoritet
            av forskare, men i kommittéerna finns oftast ett par lekmän. Vid
            Medicinska forskningsrådet finns det dessutom en samordnande nämnd
            för forskningsetik med uppgift att samordna arbetet i de olika
            forskningsetikkommittéerna. Det är just för att bevaka den här
            typen av forskningsetiska frågor och för att se till att människor
            inte utsätts för tryck att medverka i försök när de befinner sig
            i en utsatt situation.
          </note>
          <note>
            Den senaste tidens händelser har visat att tiden är mogen för
            en översyn av denna forskningsetiska prövningen. Vi förde i forskningspropositionen
            i höstas fram just detta att forskningsetiken är en stor och viktig
            fråga och att det är angeläget att pröva den i en särskild utredning
            med parlamentarisk förankring.
          </note>
          <note>
            Riksdagen hade inte något att erinra mot det förslaget.
          </note>
          <note>
            När man talar om forskningsetik handlar det om en lång rad olika
            saker. Det handlar om etiken i forskningssystemet, hur forskare
            beter sig. Det handlar också om forskarnas kunskap om etiska frågeställningar.
            Det handlar naturligtvis ytterst om deras handlande och ansvarstagande
            för sin egen forskning.
          </note>
          <note>
            Vidare handlar det om i vilken omfattning detta skall regleras
            av statliga lagar. Så sker redan, men frågan är i vilken mån dessa
            lagar på ett eller annat sätt bör omprövas. Naturligtvis handlar
            det också om insynen i forskningen. Detta har senast aktualiserats
            genom den forskargrupp vid Huddinge sjukhus som bedriver forskning
            på levande foster och som 1992
          </note>
          <note>
            fick ett godkännande av den lokala forskningsetiska kommittén
            för sitt projekt. Man har nu ett nytt förslag som för närvarande
            är föremål för en diskussion, bl.a.
          </note>
          <note>
            i Medicinska forskningsrådets etiska nämnd. Enligt min mening
            hade det varit naturligt och rimligt att redan 1992 lyfta upp
            den frågan till en mera nationell prövning. Det är ju trots allt
            en mycket central etisk fråga som här aktualiseras.
          </note>
          <note>
            Under alla omständigheter är det alltså angeläget att dessa frågor
            diskuteras och att det sker med parlamentarisk medverkan. De flesta
            av oss är lekmän när det gäller att försöka förstå den moderna
            forskningen.
          </note>
          <note>
            Ibland förstår vi den inte. Likväl måste vi anstränga oss och
            delta i det här arbetet. Ytterst är det ju riksdagen, det politiska
            och demokratiska systemet, som måste bestämma forskningens gränser
            och reglerna för forskningen samt bestämma hur prövningen skall
            ske och se till att det finns en insyn i forskningen.
          </note>
          <note>
            Detta om forskningsetiken.
          </note>
          <note>
            Till detta kommer att den moderna biotekniken av naturliga skäl
            är en verksamhet som bedrivs på en lång rad olika områden och
            alltså också naturligen behandlas av en lång rad olika departement.
            Det finns här naturligtvis också svårigheter när det gäller att
            få en översiktsbild av vad som pågår. Att bidra till en sådan
            översikt är en uppgift för Medicinsketiska rådet och Gentekniska
            nämnden. Likväl kan det behövas en översikt som innefattar såväl
            den moderna bioteknikens möjligheter som dess problem. Regeringen
            avser att se till att en sådan översikt och översyn kommer till
            stånd.
          </note>
          <note>
            Det finns också ett uppdrag från jordbruksutskottet om att man
            skall se över bl.a. just arbetsfördelningen mellan Gentekniska
            nämnden och Medicinska forskningsrådets etiska kommitté. Det finns
            också en del andra samordningsproblem. Exakt hur denna översyn
            skall gå till är jag för dagen inte beredd att säga. Det finns
            olika möjligheter som vi får pröva.
          </note>
          <note>
            Syftet med en översyn är att också bidra till ökad information
            om dessa frågor och till ökad kunskap om bioteknikens möjligheter
            och problem.
          </note>
          <note type="speaker">
            Anf. 4 LENNART DALÉUS (c):
          </note>
          <note>
            Fru talman! Det sägs från tid till annan, inte minst från forskarhåll
            - detta är väl ungefär vad Carl Tham nyss nämnde - att biotekniken
            inte är något nytt utan att den är något som är välkänt. Bioteknik
            har vi hållit på med sedan tidernas begynnelse. Men sanningen
            är att dagens bioteknik är väsensskild från den gamla, inte minst
            genom det skarpa verktyg som gentekniken kommit att ge oss. Det
            är uppenbart att förändringar av en organisms arvsmassa i dag
            kan ske med ohyggligt mycket större precision än tidigare. Det
            märkliga är att det nu också kan ske över artbarriärer på ett
            sätt som naturen aldrig någonsin tänkt sig. Egentligen, säger
            forskare och biologer, finns det inga gränser längre för vad man
            kan åstadkomma. Den största begränsningen i dag ligger sannolikt
            i människans fantasi. Det mesta är möjligt att göra med den nya
            tekniken och den nya vetenskapen.
          </note>
          <note>
            Vart leder då utvecklingen? Vart går vi härifrån?
          </note>
          <note>
            Vad kommer att hända? Sådant har vi blivit påminda om inte minst
            genom Dolly. Folk säger sig inte kunna tänka sig att man skall
            börja klona en människa. Det kan man inte tänka sig blir verklighet.
            Nej, möjligen inte. Men möjligen finns det de som har ambitioner
            att öppna dörren till sådana möjligheter. Då måste vi rimligen
            ha ett förhållningssätt till det. Det har t.ex.
          </note>
          <note>
            Bill Clinton. Han säger: Detta är icke tillåtet. Detta tänker
            jag inte medverka till.
          </note>
          <note>
            Jag måste fråga Carl Tham och den svenska regeringen: Vad är
            den svenska regeringens förhållningssätt till möjligheten att
            klona en människa på det sätt som skett med Dolly? Är den svenska
            regeringens förhållningssätt tydligt och bestämt på den punkten
            -
          </note>
          <note>
            dvs. självfallet ett klart nej?
          </note>
          <note>
            Skälet till att jag frågar om detta är att lagstiftningen på
            det här området inte är så enkel, trots att den till vissa delar
            är färsk. Förbuden i den svenska lagen mot försök på människor
            som leder till att mänskliga egenskaper förs vidare till kommande
            generationer baseras på termen befruktade ägg. Det är grunden
            för lagstiftningen, men det var det inte fråga om beträffande
            Dolly. Där var det fråga om ett obefruktat ägg som försågs med
            donerad arvsmassa.
          </note>
          <note>
            Täcks detta in av dagens lagstiftning? Om det inte är på det
            sättet, eller om det är osäkert att det är på det sättet, är regeringen
            då beredd att skyndsamt föreslå riksdagen att förändra den delen
            av lagstiftningen?
          </note>
          <note>
            På likartat sätt förhåller det sig med gentekniklagen, som i
            första hand hanterar växter och djur. Har man där täckt in det
            som Dolly exemplifierar? Möjligen inte. Den lagen reglerar ju
            vad som är tillåtet när det gäller att tillföra ett djur/en växt
            egenskaper som djuret/växten inte har naturligt. Det är det ju
            inte fråga om i fallet Dolly, utan där är det fråga om en levande
            organism som kopierats efter en annan. Är regeringen beredd att
            medverka till en översyn också av den delen av lagstiftningen?
          </note>
          <note>
            Det finns också andra frågor som bör tas upp, t.ex.
          </note>
          <note>
            frågan om information om biotekniken. Det gäller då två sätt.
            Känner forskarna till var gränserna går och vilka regler som gäller?
            Av en del uttalanden att döma i samband med, skulle jag vilja
            säga, Huddingedebatten säger forskare att de inte visste att de
            kunde kontakta Statens medicinsketiska råd. De som är ansvariga
            för försöket säger i själva verket: Vi visste inte vem vi skulle
            vända oss till. Är det på det sättet?
          </note>
          <note>
            Vidare: Vad tänker regeringen göra för att rätta till informationsgapet
            gentemot dem som hanterar biotekniken?
          </note>
          <note>
            Så till frågan om en överblick av systemet. Finns det en sådan
            överblick i arbetet i dag? Carl Tham berörde att regeringen överväger
            att göra en översyn av hanteringen. Ja, det är lämpligt. Riksdagen
            beslutade ju förra våren att ge regeringen till känna att regeringen
            skulle göra det. Efter betänkandet från jordbruksutskottet, i
            vilket vi redovisar att bara hanteringen av genteknikförordningen
            är fördelad på sju olika tillsynsmyndigheter och ett likartat
            antal departement, sade vi att det inte kan vara rimligt utan
            att slutsatsen måste bli att regeringen måste göra en översyn
            för att se till att det blir en ändamålsenlig hantering av gentekniken
            och biotekniken.
          </note>
          <note>
            Även om Carl Tham gav en viss antydan undrar jag: Vad har hänt
            med riksdagens tillkännagivande -
          </note>
          <note>
            vi fattade ju beslut i maj förra året? Var ligger ärendet? Vilka
            åtgärder har regeringen vidtagit för att gå riksdagens beslut
            till mötes i frågan? Vilka konkreta steg har man alltså tagit
            för att förverkliga denna samordning?
          </note>
          <note>
            Fru talman! Jag tror att det behövs en strategi för samhällets
            fortsatta hantering av biotekniken. Det är alldeles uppenbart
            att det är på det sättet. Det behövs en strategi på svensk nivå
            och, helt klart, en strategi på europeisk nivå. Ibland är det
            litet tjatigt att tala om kommissioner och utredningar i det politiska
            systemet, men jag tror att tiden är inne för sådant.
          </note>
          <note>
            Den här utvecklingen springer snabbt, nästan ifrån oss. Skall
            vi som förtroendevalda kunna få grepp om detta behövs en strategi
            och en vision för bioteknikens hantering. Jag skulle vilja fråga
            Carl Tham om regeringen tänker tillsätta en kommission med uppdrag
            att dra upp den strategin och kanske forma den visionen.
          </note>
          <note type="speaker">
            Anf. 5 BERTIL PERSSON (m):
          </note>
          <note>
            Fru talman! Bioteknik är ett omfattande begrepp.
          </note>
          <note>
            Det handlar om forskning och utveckling inom områden med mycket
            stor framtidspotential. Det är i dag främst i USA, Japan och Frankrike
            som frontlinjeforskningen finns. Sverige har som på så många andra
            områden halkat efter. Men biotekniken är inte problemfri.
          </note>
          <note>
            Vad forskarna strävar efter är att ge oss är nya och effektivare
            läkemedel eller behandlingsmetoder och bättre och nyttigare mat.
            Svaret på den ofta ställda frågan om vem som egentligen vill ha
            genmaten är naturligtvis att vi säkert alla gärna skulle köpa
            hälsosammare, godare och billigare matvaror än dem vi har i dag
            om gentekniken erbjuder detta. Det innebär inte att vi okritiskt
            skall acceptera allt vad forskarna håller på med eller alla de
            tillämpningar som den gentekniska forskningen ger möjlighet till.
          </note>
          <note>
            Genförändringar är ingenting nytt. Det tycks, märkligt nog, vara
            okänt för de flesta att praktiskt taget alla livsmedel som vi
            hittar i livsmedelsdiskarna i dag, utom sådant som lingon och
            kantareller, är genetiskt förändrade. Hittills har det gjorts
            genom konventionell avel eller förädling. Sådant har lantbruket
            alltid hållit på med. Man har röntgenbestrålat eller colchizinbehandlat
            växterna, sedan odlat ut resultatet och sett efter vad de åstadkommit
            för mutationer.
          </note>
          <note>
            Somligt har blivit riktigt bra, och det är vad vi hittar i livsmedelsdiskarna.
            Men det är också viktigt att veta att t.ex. monstertjuren Belgian
            Blue är framställd med vanlig konventionell avel och alls icke
            med genteknik.
          </note>
          <note>
            Det nya med gentekniken är två saker: dels att man nu vet precis
            vad man gör, dels att vi kan flytta gener från en art till en
            annan. Och detta senare kräver stor vaksamhet. Men det handlar
            om enkla egenskaper, såsom köldhärdighet eller herbicidtolerans.
            Grisarna kommer inte att kunna tala!
          </note>
          <note>
            Genteknikens hittills största framgångar finns inom läkemedelstillverkningen.
            Diabetesbehandlingen har fullständigt revolutionerats. Ko- och
            svininsulinernas många biverkningar kan helt undvikas genom bytet
            till mänskligt insulin, gjort av kolibakterier.
          </note>
          <note>
            Njurpatienternas svåra blodbrist kan enkelt undvikas med erythropoetin
            gjorts på likartat sätt. Effektiv aidsbehandling kan snart komma
            fram genom nya landvinningar inom gentekniken. Listan är lång
            , och gentekniken blir på sjukvårdsområdet viktigare och viktigare.
          </note>
          <note>
            Kloning är ett specialområde. Här handlar det om att skapa flera
            individer med samma genuppsättning.
          </note>
          <note>
            Vanliga enäggstvillingar är just sådana individer.
          </note>
          <note>
            Mera lika än så blir klonade individer inte, eftersom miljöns
            påverkan är stor. Kloning av människan tar alla avstånd ifrån.
            Det är nödvändigt att ändra lagen därför att den är föråldrad
            och måste ses över. Vi är alla eniga om att begära en ändring
            från regeringens sida.
          </note>
          <note>
            Klonade grodor i laboratorium har man kunnat göra länge. Att
            klona däggdjur är mycket svårare. Utvecklingen har knappt börjat
            här. Men jag tycker nog att man borde kunna klona några få av
            de typer som i mjölken producerar sådana äggviteämnen, i det här
            fallet alfa-1-antitrypsin, som vissa dödligt sjuka människor saknar
            och behöver till sin överlevnad.
          </note>
          <note>
            Allt lantbruk har ett genuint intresse av att producera så ensartade
            djur- och växtarter som möjligt. Det blir rationellare så. Men
            att klona fram stora identiska populationer av t.ex. högmjölkande
            kor eller köttrika biffdjur skulle allvarligt utarma vår naturliga
            genbank.
          </note>
          <note>
            I dag är det omöjligt. Skulle det bli möjligt blir det inledningsvis
            alltför dyrt. Men det är ändå säkrast att förbjuda det redan i
            dag.
          </note>
          <note>
            Forskning på levande foster är ett helt nytt område. Att använda
            celler från döda foster är i dag tillåtet.
          </note>
          <note>
            Att transplantera friska celler till foster med anlag för mycket
            svåra och dödliga sjukdomar är accepterat.
          </note>
          <note>
            Men det nya, att som i Huddinge spruta s.k. stamceller i bukhålan
            på tidigare friska och ännu levande foster under en pågående abort,
            har aldrig godkänts av något forskningsetiskt organ. Det behandlas
            enligt regelsystemet och har fortfarande inte fått något godkännande.
            Jag och Moderaternas etikkommitté tar avstånd från det förfarandet.
          </note>
          <note>
            Fru talman! Gen- och biotekniken föranleder många, för oss nya,
            etiska överväganden. Den nödvändiggör omfattande folkbildningsinsatser.
            Vi måste kunna hantera även framtidens problem. Men efter att
            ha sagt detta vill jag också understryka att det vore ödesdigert
            för Sverige att avstå från denna teknik. Vi kan inte överlåta
            åt USA, Japan, Frankrike och andra att ensamma ta fram de nya,
            bättre och hälsosammare livsmedel samt de effektivare och biverkningsfria
            läkemedel som den nya tekniken möjliggör. Då klarar vi inte att
            konkurrera på de här för oss så viktiga områdena. Vi kommer inte
            heller, när det kommer till kritan, att vilja avstå från de nya
            och bättre produkter som gentekniken kan skapa. Men vi riskerar
            att få köpa dem utomlands.
          </note>
          <note type="speaker">
            Anf. 6 BARBRO WESTERHOLM (fp):
          </note>
          <note>
            Fru talman! Jag kommer i mitt inlägg att koncentrera mig på forskningsetiken,
            som gäller både bioteknisk forskning och annan forskning som rör
            människor, djur och vår miljö.
          </note>
          <note>
            Den senaste tidens debatt om vad forskare får och inte får göra
            är skrämmande och viktig. Det som hänt när det gäller klonade
            får och forskning på foster skrämmer därför att det rör grundläggande
            mänskliga värden. Den rör livets början och livets slut. Det rör
            vårt innersta, vårt arv, generna. Men den rör också livsmöjligheter
            för människor med svåra sjukdomar.
          </note>
          <note>
            Vilken människosyn råder och vill vi skall råda? Hur ser vi på
            människors och djurs värde? Vilken värld vill vi att våra efterföljare
            skall leva i? Hur kommer synen att vara på handikapp och utvecklingsrubbningar?
            Frågorna är många och svåra.
          </note>
          <note>
            Det som inträffat skrämmer också därför att det visar på klyftan
            mellan forskare och allmänhet och det sviktande förtroendet för
            forskarvälden. Det är hög tid för en självkritisk granskning.
            Hur förmedlas planerna på forskning och forskningsframstegen och
            de etiska frågeställningarna till allmänheten och till oss politiker?
            Vi måste ta oron på största allvar. För forskning behöver vi för
            att utveckla vår värld. Äventyras den på grund av att förtroendet
            för forskarna sviktar är vi illa ute.
          </note>
          <note>
            Den för tidigt bortgångne docenten i medicinsk etik Clarence
            Blomqvist, som var en av föregångsmännen när det gäller att lägga
            grund för forskningsetiken i Sverige, tog 1974 upp det oetiska
            i att inte forska samtidigt som han underströk att oetisk forskning
            är oacceptabel. Han skrev: "Kunskapens träd på gott och ont finns
            omtalad i bibelns första bok.
          </note>
          <note>
            Vetskapen om kunskapens dubbla natur hör till mänsklighetens
            äldsta kunskaper. Ändå sitter den så löst. Människan slutar aldrig
            att drömma om en värld där allt är vitt eller svart, ont eller
            gott, rätt eller orätt, där inga nyanser, blandningar eller ambivalenser
            finns. Detta måste vi slå fast och ständigt minnas: Allt som kan
            brukas kan också missbrukas."
          </note>
          <note>
            Forskning, kunskapsutveckling och forskningsetik är allvarliga
            frågor. Som politiker har vi det yttersta ansvaret att besluta
            var gränserna går för vad som är tillåtet och otillåtet - givetvis
            i dialog med forskarna.
          </note>
          <note>
            Men det yttersta ansvaret ligger hos de folkvalda.
          </note>
          <note>
            Vi skall också verka för att det skapas förutsättningar för den
            nödvändiga forskningen samtidigt som det skall finnas ett skyddsnät
            som förhindrar oetisk forskning. Ett sådant skyddsnät har vuxit
            fram sedan mitten av 60-talet. Carl Tham beskrev detta i detalj,
            så jag skall inte gå närmare in på det.
          </note>
          <note>
            Det aktuella fallet på Huddinge sjukhus visar på brister i systemet.
            Forskningens tempo riskerar att dra i väg för fort från forskarnas
            sida. Forskningen hade i den form den kom att utföras inte förts
            upp till Statens medicinsketiska råd och Medicinska forskningsrådets
            etiska kommitté. Det var först nu när man ville fortsätta som
            den regionala etiska kommittén insåg att detta var så viktigt
            att det måste tas upp i högre instans.
          </note>
          <note>
            Detta är allvarligt. Beslut i så svåra etiska frågor som det
            här gäller måste föregås av en etisk debatt och en analys där
            alla för- och nackdelar vägs mot varandra. Det måste vara offentlig
            insyn. Det är nödvändigt att lekmän ingår i de etiska kommittéerna
            och har en starkare ställning än vad de har i dag. Det gäller
            både de humanetiska och de djuretiska kommittéerna så att lekmän
            kan påverka besluten.
          </note>
          <note>
            Det är bra att det skall tillsättas en utredning, som
          </note>
          <note>
            Carl Tham aviserar. Men utredningar tar tid. Jag anser därför
            att vi här i riksdagen måste anordna en utfrågning av företrädare
            för de etiska kommittéerna och av forskare och etiker om hur skyddsnätet
            mot oetiska forskning skall utformas i framtiden. Jag har med
            den insyn som jag tidigare har fått i både humanetiska och djuretiska
            kommittéer skrämts av en hemmablindhet och en okänslighet för
            samhällets värderingar som en del forskare visat.
          </note>
          <note>
            Jag vill här också säga att Folkpartiets inställning till forskning
            på levande foster är att sådan forskning inte kan accepteras.
            Detta har ju också varit Statens medicinsketiska råds inställning
            tidigare.
          </note>
          <note>
            Jag lämnar nu av tidsskäl djurförsöken därhän.
          </note>
          <note>
            Fru talman! Clarence Blomqvist skrev att det är oetiskt att inte
            forska, men det är minst lika viktigt att forskarna känner sitt
            forskningsetiska ansvar, att människor kan känna förtroende för
            forskarna och att forskarna inte överträder de regler som har
            beslutats för forskningen. De måste ta hänsyn till de värderingar
            som finns ute i samhället. De konventioner och den organisation
            i form av etiska kommittéer och forskningsetisk prövning som vi
            har skapat är här till hjälp, men de har visat på brister som
            vi måste rätta till. Det kommer att ske genom denna utredning.
            Under tiden måste vi ta den oro som har kommit i dagen på allvar.
          </note>
          <note type="speaker">
            Anf. 7 MAGGI MIKAELSSON (v):
          </note>
          <note>
            Fru talman! Det är väldigt bra att det har anordnats en debatt
            om bioteknik i dag. Förhoppningsvis skall den också bidra till
            att öka samhällsdebatten, vilket är nödvändigt. Bioteknik är ju
            någonting som angår oss alla, och den reser många nya frågor.
          </note>
          <note>
            Människan har i alla tider sökt öka sin kunskap om och förståelse
            av hur naturens lagar fungerar. Det sökandet har i dag fört oss
            utanför naturlagarnas kraftfält.
          </note>
          <note>
            Den oerhört snabba utvecklingen inom bioteknikens område har
            gett mänskligheten kunskaper och möjligheter att överträda gränser
            och förändra arvsmassan i allt levande på ett sätt som naturen
            aldrig skulle ha kunnat klara av. Som Lennart Daléus sade i sitt
            anförande är allt möjligt i dag, och det är skrämmande.
          </note>
          <note>
            Vi är inne och rumsterar om i de allra minsta beståndsdelarna
            i levande organismer. Det som i dag sker i forskningslaboratorier
            och på försöksanläggningar är något kvalitativt helt annat än
            den förädling och urvalsprocess som människan alltid har ägnat
            sig åt för att få härdigare skördar och större avkastning från
            olika djurarter. Den processen är långsam och den bygger på ett
            urval inom samma eller närbesläktade arter.
          </note>
          <note>
            I dag går det mycket snabbare. Med bioteknikens hjälp är det
            möjligt att flytta gener och arvsanlag mellan helt olika arter.
            Man kan t.ex. placera fiskgener i potatis så att den blir mer
            tålig mot frost. Man kan placera tillväxtgener i lax så att den
            växer flera gånger snabbare än vanlig vild lax. Man gör soja och
            majs motståndskraftiga mot bekämpningsmedel. Man kan gentekniskt
            förändra getter och kor så att de producerar läkemedel i mjölken.
            Genom kloning av i princip vilka celler som helst går det att
            skapa genetiskt identiska individer. Fåret Dolly har här nämnts
            som exempel.
          </note>
          <note>
            Det här är en kunskap och teknik som har lett till ett kvalitativt
            nytt språng i människans utveckling.
          </note>
          <note>
            Den nya kunskapen ger oanade möjligheter, men den innebär också
            oanade risker. Och den ställer oss inför nya svåra etiska och
            moraliska frågeställningar.
          </note>
          <note>
            Visst är det bra om den nya tekniken kan leda till nya botemedel
            mot sjukdomar och till mer högavkastande livsmedel, framsteg som
            skulle kunna minska lidande och svält i världen. Men vi måste
            också fråga oss vilka risker som den nya tekniken för med sig
            och vem som har makten över hur den används. Vem är det som styr
            över vilka sjukdomar som skall botas och vilka livsmedel som skall
            framställas? Vilka djur är det som skall få klonas? Vem skall
            vi ställa till ansvar om det går snett.
          </note>
          <note>
            Tekniken i sig är varken ond eller god, men tilllämpningen -
            hur vi använder den - kan få oreparerbara konsekvenser. I dag
            hävdar majoriteten av forskarna att gener är ungefär som legobitar,
            universella och med givna egenskaper. En blå fyrkantig legobit
            är en blå fyrkantig legobit oavsett om man bygger ett legohus
            eller ett legotåg. Men det finns också de som tvivlar och menar
            att vi faktiskt vet väldigt litet om vad som händer i ett längre
            perspektiv.
          </note>
          <note>
            Vad händer om det visar sig att de gener som man i dag tror sig
            veta exakt hur de uppför sig plötsligt visar sig ha andra egenskaper?
            Vad händer om genmodifierade organismer i stor skala börjar föra
            över sina nya egenskaper till andra närbesläktade arter? Vi vet
            att det har hänt när det gäller raps som har gjorts resistent
            mot bekämpningsmedel. De egenskaperna har förts över till ogräset
            åkerkål som är nära släkt med rapsen.
          </note>
          <note>
            Vem har äganderätten till vår egen och andra organismers genetiska
            kod? Kan jag bestämma över mina arvsanlag, eller är det någon
            annan som har makt över dem? Kan man ta patent på livet självt?
          </note>
          <note>
            Vad kan ske om denna kunskap kommer i orätta händer? Det finns
            skrämmande exempel. Det är inte alls så väldigt längesedan som
            det fördes en seriös diskussion inom vetenskapen om människors
            raser, om olika rasers överlägsenhet och annat. Det ger ett skrämmande
            perspektiv.
          </note>
          <note>
            Ett område som inte heller diskuteras särskilt mycket är vad
            som sker och vad som kan ske inom transplantationsforskningen.
            Eftersom det är brist på organ för transplantation pågår det en
            intensiv forskning för att få fram organ från djur som skall kunna
            överföras till människan. Ett av problemen med denna typ av forskning
            är också att den innebär en ökad risk för sjukdomar som överförs
            från djur till människa.
          </note>
          <note>
            Man vet i dag att zonoserna, som den här typen av sjukdomar kallas,
            ökar. Den mest omtalade just nu är
          </note>
          <note>
            Creutzfeldt-Jakobs syndrom som man tror - men man vet inte säkert
            - kan överföras från kor som har haft
          </note>
          <note>
            BSE-smitta, dvs. galna ko-sjukan.
          </note>
          <note>
            Med en ökad sammanblandning av arvsanlag mellan människa och
            djur växer också risken för nya sjukdomar. Forskningen är i dag
            på efterkälken när det gäller att hitta skydd och antibiotika
            mot de nya typer av bakterier som uppstår, och detta är en allvarlig
            risk. Det är bra att det sker en ökad satsning på forskning om
            zonoser, men diskussionen om de etiska och moraliska aspekterna
            på och konsekvenserna av transplantationer av organ från djur
            till människa är ju i dag mycket outvecklad.
          </note>
          <note>
            För min personliga del går det här en tydlig gräns.
          </note>
          <note>
            Jag tycker inte att forskningen skall inriktas på att skapa grisar
            med förmänskligade organ som skall transplanteras in i sjuka människor.
            Jag kan förstå att man kan se annorlunda på detta om man själv
            är sjuk och i behov av sådana organ som det är brist på, men jag
            tror att detta är fel sätt att angripa sjukdomar på.
          </note>
          <note type="speaker">
            Anf. 8 MARIANNE SAMUELSSON (mp):
          </note>
          <note>
            Fru talman! I måndags kunde man läsa i Svenska
          </note>
          <note>
            Dagbladet: Virus kan spridas med genförändrade grisorgan. Forskare
            varnar för fortsatt försök med transplantationer. I artikeln utvecklades
            riskerna med transplantationer av djurorgan till människan.
          </note>
          <note>
            Jag är litet förvånad över forskningsministerns ganska obekymrade
            ton när det gäller den framtid som vi står inför. Vi har i dag
            ett redskap i våra händer, som jag tror att vi har mycket svårt
            att hantera och som dessutom kan hanteras på ett sätt som är både
            oetiskt och farligt för mänskligheten och för natur och miljö.
          </note>
          <note>
            Debatten kom äntligen i gång, vilket jag tycker är väldigt värdefullt
            och viktigt, när man upptäckte att det fanns en önskan att forska
            på foster och att det dessutom kom fram att man redan hade utfört
            denna forskning. Vad som tydligt framkom var att forskarna ligger
            åtminstone ett par steg före politikernas beslut.
          </note>
          <note>
            Detta är mycket oroväckande med tanke på att vi naturligtvis
            först måste skapa regelsystemet och bestämma hur det skall se
            ut när det gäller etik och moral i dessa frågor. Ännu mer förvånad
            blir man över att forskning på foster redan har utförts, redan
            innan beslutet om forskning på embryon fattades i riksdagen och
            att det inte framkom i den diskussion som föregick beslutet att
            forskning på foster utfördes. Det hade varit naturligt att informationen
            hade kommit fram, så att man hade kunnat sätta upp ett regelsystem
            för detta. Naturligtvis tycker jag att beslutet skulle ha varit
            ett nej. Det är oetiskt att forska på levande foster. Det är dessutom
            ett fruktansvärt stort ansvar som läggs på den gravida kvinnan,
            som redan har fattat ett svårt beslut och som återigen skall stå
            inför ett beslut där hon är beroende av läkarna. Dessutom har
            det inte varit någon samhällsdebatt i frågan.
          </note>
          <note>
            Kloningen av djur har också varit en aktuell fråga, som visar
            på hur just redskapet som människan nu har i sin hand kan användas
            och hur stora riskerna är med detta. Jag anser att vi omedelbart
            måste förbjuda kloning av både djur och människor och göra ett
            tydligt regelsystem för detta. Frågan togs upp i går av den gröna
            gruppen i EU-parlamentet. Jag vill fråga forskningsministern hur
            Sverige kommer att agera inom EU när det gäller regelsystemet
            för forskningen, bl.a. kloningen. Det är viktigt att vi får klarhet
            i detta.
          </note>
          <note>
            En annan svår fråga är den genmanipulerade maten. Jag förstår
            att forskningsministern i viss mån undviker frågan, eftersom regeringen
            har tillåtit att genmanipulerad mat säljs i Sverige. I dag finns
            ingen garanti för att genmanipulerad mat är riskfri eller nyttig.
            Av alla livsmedel som säljs i dag innehåller
          </note>
          <note>
            60 % soja. Det går inte för konsumenten att få reda på om sojan
            är genmanipulerad eller inte. I en, som jag ser det, marknadsdemokrati
            måste det ändå finnas en rättighet för människan att välja. Konsumenten
            måste ha rätt att få reda på innehållet i den mat man skall äta
            och leva av.
          </note>
          <note>
            På matsidan händer det naturligtvis otroligt mycket, eftersom
            det är en stor och ekonomiskt intressant bransch. Genmanipulationen
            gör ju inte att vi bara får bättre och nyttigare mat. Det kan
            t.o.m. vara så att vi får sämre och onyttigare mat. Fiskgener
            sätts in i tomater. Klarar den som t.ex. är fiskallergiker av
            detta? Majsen är genmanipulerad. Det finns forskarrapporter som
            säger att det slår ut möjligheten för antibiotika att bita på
            den som blir sjuk och har ätit majs. Det finns en mängd sådana
            oroväckande delar i detta. Därför är det så viktigt att vi åtminstone
            har rätten att välja. Jag vill därför fråga forskningsministern
            vad man tänker göra för att dels skapa tydliga regler, dels för
            att ge möjligheter för människor att välja mellan den genmanipulerade
            maten och den naturliga maten.
          </note>
          <note type="speaker">
            Anf. 9 CHATRINE PÅLSSON (kd):
          </note>
          <note>
            Fru talman! Kunskapens träd har alltid frukter, på gott och ont.
            Just därför är det så nödvändigt med etisk medvetenhet och förankring.
          </note>
          <note>
            Under de senaste veckorna har rubrikerna på nyhetssidorna varierat
            på temat: "Forskare klonar får",
          </note>
          <note>
            "Möjligt klona människor inom två år" och "Forskare i Huddinge
            forskar på levande foster". Om inte debatten förs i ordnade former,
            som vi kristdemokrater har pläderat för, kommer utvecklingen -
            eller vad vi nu väljer att kalla den - att tvinga fram debatten.
          </note>
          <note>
            Fru talman! Mycket som för ett årtionde sedan betraktades som
            science fiction är i dag verklighet, och utvecklingen är bara
            i sin början. Många forskare har aldrig trott att man cellbiologiskt
            skulle klara att få en dolly. Men nu är det verklighet.
          </note>
          <note>
            Bland det nya som genteknologin för med sig är att man troligtvis
            kommer att kunna flytta gener obehindrat mellan arter - vilka
            gener som helst, vart som helst, inklusive till och från mänskliga
            celler.
          </note>
          <note>
            Den utgångspunkt vi måste ha inför utvecklingen är att alla medborgare
            skall kunna vara med om att i demokratiska former gemensamt söka
            utforma ramar för om och i så fall hur kunskapen skall användas.
          </note>
          <note>
            Detta kan inte överlåtas till några få eller till forskarsamhället,
            som både beror av och kommer att påverka vår syn på människan
            och vår livssyn.
          </note>
          <note>
            Torbjörn Tännsjö, som är professor i praktisk filosofi och tillika
            aktiv i Vänsterpartiet, verkar inte tycka att politiker skall
            lägga sig i denna debatt. Det skall, enligt Tännsjö, vara individens
            val som skall sätta ramarna för vad som är tillåtet. Det vore
            intressant att höra om Vänsterpartiet i stort delar partikamraten
          </note>
          <note>
            Tännsjös åsikt. Det kanske vi skulle kunna få besked om här i
            dag.
          </note>
          <note>
            Fru talman! Debatten pågår även i andra länder.
          </note>
          <note>
            Engelska myndigheter har stoppat statliga forskningsbidrag till
            försök med kloning, påven har uppmanat världens regeringar att
            förbjuda kloning av människor och Bill Clinton har börjat att
            se över de amerikanska lagarna och utreda de svåra etiska konsekvenserna
            av den nya tekniken. Kristelig Folkeparti i Norge föreslog helt
            nyligen ett förbjud mot kloning av djur och högre organismer.
            Stortinget antog snabbt förslaget med en överväldigande majoritet.
            Det är ett bevis för att det finns en skepsis beträffande vad
            som skall vara tillåtet.
          </note>
          <note>
            Vi behöver ett moratorium för att stanna upp och fördjupa oss
            såväl kunskapsmässigt som etiskt. Detta har vi kristdemokrater
            föreslagit i en motion, som är undertecknad av bl.a. Rose-Marie
            Frebran.
          </note>
          <note>
            Fru talman! När det blev känt att man på Huddinge sjukhus forskat
            på levande foster, ställdes många frågor. Många blev chockade.
            Man kände obehag, frustration och ilska. Man reagerade över att
            försöken redan var genomförda och att det så att säga inte var
            något att göra åt. Frågetecknen radade upp sig som på ett pärlband.
            Man undrade huruvida lokala forskningsetiska kommittéer hade rätt
            att tillåta sådana experiment - experiment som reste mycket principiellt
            viktiga frågor.
          </note>
          <note>
            Vi kristdemokrater har klargjort att vi aldrig accepterar forskning
            på levande foster. Det är en självklarhet. Vi anser att det nu
            krävs en ordentlig förändring av verksamheten i forskningsnämnderna.
            Det skall ju också ske, det har Carl Tham lovat. Det krävs etiska
            riktlinjer i lagstiftningen. För oss kristdemokrater är det här
            inget nytt. Vi har under lång tid krävt etiska ramlagar. Vi beklagar
            att det inte har genomförts tidigare. Då hade vi kanske sluppit
            den här debatten och de här obehagliga situationerna.
          </note>
          <note>
            Det blir intressant att se vad regeringen avser att göra och
            när man avser att göra det. Jag skulle vilja fråga Carl Tham:
            Hur snart kan man få se konkreta förslag så att inte det här fortsätter?
            Hur snart kan vi som en följd av den här uppslitande debatten
            i verkligheten få se ett åtgärdsprogram?
          </note>
          <note>
            Vi står inför ett betydelsefullt vägval när det gäller synen
            på människovärdet och den personliga värdigheten. De nya tekniska
            landvinningarna påverkar hela människans livscykel. Speciellt
            märkbara är resultaten av denna inriktning vid livets början och
            livets slut.
          </note>
          <note>
            Risken är stor att forskningens utveckling inom dessa områden
            leder till att respekten för det unika mänskliga livet alltmer
            tunnas ut. Synen på människans specifika värde måste alltid vara
            central när normer och regler utformas för den medicinska forskningen
            och för hela verksamheten. Det är det som gör att vi som kristdemokrater
            tycker att det är så viktigt med denna etiska debatt. Vi måste
            verkligen tala om vilken etik som skall genomsyra verksamheten
            i fortsättningen.
          </note>
          <note>
            Anf. 10 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag har den största respekt för den oro som kommer
            till uttryck i många av talarnas anföranden. Jag tror att det
            framgick med all önskvärd tydlighet av mitt inledningsanförande
            att det är en oro som regeringen delar. Detta är något som vi
            måste ta på största allvar.
          </note>
          <note>
            Men när det är sagt, måste vi också konstatera att vi inte uteslutande
            kan ägna oss åt att ge oerhörda hotbilder om vad forskningen kan
            erbjuda och skapa.
          </note>
          <note>
            Forskningen kan också erbjuda möjligheter att lindra lidande,
            bota människor och skapa riskfriare livsmedel. Det är inte så
            att allt vi äter i dag är riskfritt eller garanterat sunt. Det
            finns många sätt att manipulera vår livsmedelsproduktion på som
            inte bara har att göra med den allra senaste tekniken. Det skulle
            också vara ett oerhört framsteg för mänskligheten om man, särskilt
            i u-länderna, drastiskt kunde minska utnyttjandet av bekämpningsmedel
            med tanke på de risker som dessa för med sig. Vi måste se att
            den vetenskapliga utvecklingen också kan ge oss möjligheter som
            är etiskt försvarbara och angelägna.
          </note>
          <note>
            När också detta är sagt, vill jag gärna instämma i nästan varje
            bokstav i det som Barbro Westerholm här sade. Jag är naturligtvis
            väldigt glad över att vi nu för den forskningsetiska debatt som
            vi förordade redan i höstas. Jag kan inte låta bli att påminna
            mig att
          </note>
          <note>
            Forskningsberedningen anordnade en öppen hearing om forskningsetiska
            frågor vid vilken medierna inbjöds att närvara. Jag kan försäkra
            att det var ytterst få som kom dit, och det var ännu färre som
            över huvud taget uppmärksammade frågorna. När forskningspropositionen
            lades fram här i riksdagen, kan jag inte heller påminna mig att
            det var någon större debatt om dessa frågor.
          </note>
          <note>
            Men det är utmärkt att vi nu är överens om att det här är viktiga
            frågor. Förberedelsearbete pågår för den kommitté med parlamentarisk
            sammansättning som vi har utlovat. Den skall få diskutera dessa
            frågor på djupet, och den skall få göra det på ett sådant sätt
            att människor utanför forskarvärlden och utanför specialisternas
            värld kan få insyn i vad som pågår.
          </note>
          <note>
            Här har talats om en mängd olika frågor. Det är omöjligt att
            kommentera allt detta. Jag vill ändå säga några saker. När det
            gäller frågan om att utföra kliniska försök med överföring av
            organ från djur till människa, har regeringen i förra veckan beslutat
            att tillsätta en särskild utredning som skall se över villkoren.
          </note>
          <note>
            När det gäller kloning av människor måste jag medge att det inte
            är alldeles glasklart vad den nuvarande lagstiftningen egentligen
            säger. Det är dock alldeles glasklart att regeringen inte kan
            tänka sig något sådant. I den mån lagstiftningen måste ändras,
            så får det ske.
          </note>
          <note>
            När det gäller frågan om huruvida man, utöver det som redan pågår
            och det som jag redan har nämnt, skall ha en kommission som ser
            över allt det här, vill jag ändå sätta upp ett frågetecken. Det
            är inte möjligt, vill jag säga, för det politiska systemet att
            reglera allting. Det är inte möjlig att hela tiden så att säga
            springa före forskarna och reglera vad de skall hålla på med.
            Det kommer aldrig att skapa någon god forskning, och det tar i
            viss mån också det etiska ansvaret ifrån forskarna. Det är därför
            oerhört viktigt att vi från statsmakternas sida klart och tydligt
            säger att forskningen, som måste vara självstyrande, har ett etiskt
            ansvar. Vi kan inte godta att man då, som någon tydligen hade
            sagt, inte känner till detta. I så fall måste samhället inskrida.
            Men vår grundläggande hållning måste vara att det inte går att
            i förväg reglera allting som forskningen och vetenskapen kan utveckla.
            Då får vi ett stillastående samhälle, och jag kan försäkra att
            det ändå inte kommer att vara någon hjälp för oss. Det sker ju
            ändå en utveckling i omvärlden.
          </note>
          <note>
            Sverige är inte ensamt.
          </note>
          <note type="speaker">
            Anf. 11 LENNART DALÉUS (c):
          </note>
          <note>
            Fru talman! Tyvärr är utbildningsministern litet otydlig på en
            del punkter. Han talar om en kommitté som skall tillsättas. Nu
            börjar jag förstå att den skall hantera forskningsetiska frågor,
            och det är bra. Han vill inte ha en kommission som skall begränsa
            och hämma forskningen. Det är också bra på sitt sätt. Det jag
            talade om, och det Centern tycker och kräver, är att en kommission
            bör tillsättas för att forma en strategi och en vision för samhällets
            hantering av bioteknik. Det har ingenting med isolerad forskning
            att göra.
          </note>
          <note>
            Samhällets hantering av biotekniken gäller den offensiva delen,
            den försiktiga delen och den internationella delen. Jag tror att
            alla talare här har varit överens om att vi är oroliga för många
            delmoment. Vi ser många olika detaljer. Vi vill samla ihop detta,
            och vi tycker att regeringen skall vara vårt redskap i denna hopsamling.
          </note>
          <note>
            Då är min tydliga fråga till Carl Tham och regeringen: Tänker
            regeringen tillsätta en kommission som får uppgiften att forma
            en vision och en strategi kring bioteknikens offensiva och försiktiga
            hantering?
          </note>
          <note>
            Tänker regeringen göra detta eller inte?
          </note>
          <note>
            Sedan, fru talman, säger Carl Tham om kloning på människor att
            det inte är alldeles glasklart om dagens regelverk är tillämpligt
            eller inte. Men redan det svaret borde leda regeringen till att
            ta reda på om det är glasklart eller inte. Det borde rimligen
            vara så att regeringen inte bara säger att skall det ändras så
            får det ske, som Carl Tham säger. Det kan inte rimligen vara svaret.
            Man måste ju se om det är något fel på lagstiftningen. Man måste
            se om den skall ändras och i så fall hur. Detsamma gäller, som
            jag antydde tidigare, naturligtvis också hanteringen i fråga om
            växter och djur. Är den hanteringen glasklar eller inte i dag?
          </note>
          <note>
            Som jag har redovisat tror vi i Centern inte att den är glasklar
            i dag - lika väl som den inte är det när det gäller människor.
          </note>
          <note>
            Då är min tydliga fråga: Tänker regeringen, genom den kommission
            som jag har talat om eller på annat sätt, utreda om dagens lagstiftning
            är till fyllest eller inte? Något annat sätt att gå till väga
            kan jag inte tänka mig. Det kan inte vara fråga om trial and error.
          </note>
          <note>
            Man kan inte försöka och se om det fungerar. Regeringen måste
            rimligen ta seriöst på den här frågan.
          </note>
          <note>
            Som jag sade förut är jag litet orolig, fru talman.
          </note>
          <note>
            Riksdagen gav alltså för snart ett år sedan regeringen i uppdrag
            att se över samordningen av genteknisk verksamhet mellan de sju
            myndigheter som finns och de olika departement som hanterar den
            här frågan. Nu svarar inte forskningsministern på frågan om vad
            man konkret har gjort åt riksdagens beslut. Jag har försökt tjuvtitta
            för att se var ärendet ligger i Regeringskansliet. Vad jag begriper
            ligger det i dag som en passiv post i Justitiedepartementets diarium.
            Det illustrerar en del av problemen. Det finns inget departement,
            ingen del av Regeringskansliet, ingen del i regeringens hantering,
            som med engagemang tar i dessa frågor offensivt för framtiden.
          </note>
          <note>
            Man har litet svårt att tycka att det är naturligast att Justitiedepartementet
            - som har lag och ordning på dagordningen - hanterar och formar
            vår syn och vårt arbete när det gäller gentekniken. Det är kanske
            litet symtomatiskt, fru talman, att det ärende som vi har beslutat
            om här i riksdagen ligger och vilar i detta departement sedan
            snart ett år tillbaka. Det visar inte på den offensiva ansats
            som jag tycker att det är nödvändigt att kräva av regeringen i
            den här frågan - inte bara med utgångspunkt i de fragment och
            delar som här har redovisats av många ledamöter utan också utifrån
            ambitionen att forma något helt, en grund att stå på när de olika
            momenten i forskningen och i den politiska debatten dyker upp.
            Vi behöver det fundamentet.
          </note>
          <note>
            Jag vill återkomma till frågan, fru talman: Tänker regeringen
            tillsätta denna kommission eller inte?
          </note>
          <note type="speaker">
            Anf. 12 BERTIL PERSSON (m):
          </note>
          <note>
            Fru talman! Man kan diskutera vad naturen har avsett. Naturen
            har definitivt aldrig avsett att en njure eller ett hjärta skall
            flyttas från Kalle till Anders. Men jag tror att Anders är tacksam
            för detta ändå.
          </note>
          <note>
            Man skall ta folks rädsla på allvar. Men det innebär inte att
            man skall skrämma upp dem ännu mer utan att man skall ge dem fullständig
            information. Jag stöder Barbro Westerholms förslag om en hearing,
            helst före den 15 april när MFR skall ta ställning till
          </note>
          <note>
            Huddingeförsöken.
          </note>
          <note>
            Medicinsketiska rådet och Gentekniknämnden arbetar hårt för att
            sprida saklig information både muntligt och skriftligt. Men jag
            tycker att de är väl värda att få bättre resurser för detta än
            vad de har i dag.
          </note>
          <note>
            Nästa svåra diskussion för oss kommer att handla om xenotransplantationerna.
            Skall man få göra transgena grisar för att kunna använda deras
            organ för att rädda livet på svårt sjuka människor? Vi är inte
            där i dag, men avgörandets dag kommer. Risken för att retrovirus
            överförs gör att man måste vara ytterligt vaksam. Men om man skulle
            behärska det blir det här ett stort medicinskt framsteg.
          </note>
          <note>
            När vi hela tiden förändrar vetandets gränser behöver vi en levande
            etisk debatt. Vi måste analysera vilka som berörs, vilka intressen
            de har och vilka etiska principer som är aktuella. Och den här
            debatten måste föras ut till allmänheten.
          </note>
          <note>
            Gentekniken är i dag 25 år gammal. Man har gjort miljontals experiment,
            mestadels utanför Sverige.
          </note>
          <note>
            Några allvarliga olyckor har knappast inträffat. Men orsaken
            till det är att vi hela tiden har varit vaksamma mot riskerna.
            Forskarna får inte släppas fria, men vi skall heller inte avsäga
            oss de ovedersägliga framsteg som man har uppnått och kan uppnå
            med tekniken.
          </note>
          <note type="speaker">
            Anf. 13 BARBRO WESTERHOLM (fp):
          </note>
          <note>
            Fru talman! Den debatt som vi för i dag om biotekniken är en
            del av ett vidare perspektiv. Det handlar om förtroendeklyftorna
            mellan forskare, läkare, hälso- och sjukvård, politiker, allmänhet
            och myndigheter med tillsynsansvar.
          </note>
          <note>
            Om vi skall utveckla vårt samhälle på ett positivt sätt måste
            dessa förtroendeklyftor bryggas över med kunskap. Men man måste
            också skapa strategier för hur den här kunskapens, forskningsresultatens,
            konsekvenser skall värderas. Vem har nytta av dem?
          </note>
          <note>
            Vilka värden skadar de? Vilka värderingar påverkar de? Vilka
            risker medför de? Jag tänker t.ex. på det här med grisorgan och
            virus. Och hur löser vi de etiska konflikter som uppstår?
          </note>
          <note>
            Vi behöver få en bättre strategi för arbetet med det här på den
            politiska nivån, på forskarnivån och på myndighetsnivån. Då måste
            vi ge oss mer av någonting: tid. Sådana här konsekvensanalyser
            tar nämligen tid. Det handlar om att se vem som har nytta av detta
            och vilka risker som finns. Den här tiden måste vi skapa också
            i myndigheterna - det har inte kommit upp i den här debatten.
            Vi måste alltså i tankarna ständigt byta plats med dem som besluten
            om vägval gäller. Detta gäller inte minst forskningsresultat.
          </note>
          <note type="speaker">
            Anf. 14 MAGGI MIKAELSSON (v):
          </note>
          <note>
            Fru talman! Jag skulle vilja kommentera bristen på insyn i forskningen.
            I dag är det många multinationella företag som står för forskningen.
            Den största delen av informationen är hemligstämplad, bl.a. för
            att man inte skall kunna skada kommersiella intressen.
          </note>
          <note>
            En stor del av den forskning som sker på våra sjukhus betalas
            också av läkemedelsföretagen. Det är ett problem, eftersom öppenheten
            blir sämre. Jag skulle vilja fråga forskningsministern om han
            är beredd att göra någonting för att öka öppenheten och insynen
            när det gäller forskningen på våra svenska sjukhus. Då kan vi
            få vetskap om vad som händer på ett tidigare stadium. Dessutom
            får man höra att forskarna inte själva vet vad som gäller. Det
            är självklart allvarligt.
          </note>
          <note>
            Jag stöder också Barbro Westerholm i det som hon har sagt tidigare
            om att det är viktigt att vi får till stånd en diskussion om det
            här. Då kan vi få en bred samhällsdebatt om vad som gäller i fråga
            om etiken och forskningens utveckling.
          </note>
          <note>
            Slutligen skulle jag vilja kommentera det som
          </note>
          <note>
            Chatrine Pålsson sade om Torbjörn Tännsjö. För det första är
            Torbjörn Tännsjö inte Vänsterpartiets talesman när det gäller
            forskningsetiska, etiska eller genetiska frågor. För det andra
            skall det vara möjligt för en person att vara medlem i ett politiskt
            parti och ha en egen åsikt om frågorna. Man skall inte behöva
            lägga sig i det. Jag tror dessutom att den oro som finns i dag
            bland många olika människor om hur det ser ut i samhället när
            det gäller genteknikens område inte i första hand är partipolitiskt
            betingad. Däremot är det viktigt att vi tar ett partipolitiskt
            ansvar för utvecklingen.
          </note>
          <note type="speaker">
            Anf. 15 MARIANNE SAMUELSSON (mp):
          </note>
          <note>
            Fru talman! För det första lade jag märke till att forskningsministern
            bara talade om regelverket när det gällde kloning av människor.
            Kan regeringen acceptera kloning av djur? Behövs i så fall inte
            det regelverket också ses över? Det var något märkligt att han
            i det här fallet inte talade om kloning av djur.
          </note>
          <note>
            Sedan sade ministern att det fanns mycket som var bra i gentekniken,
            framför allt när det gällde att få fram nyttigare livsmedel med
            mindre bekämpningsmedel. Jag noterade detta med en viss förvåning,
            eftersom jag vet hur en stor del av den här forskningen bedrivs
            och hur man använder sig av det här för att få ned andelen bekämpningsmedel.
            Framför allt är det naturligtvis ekonomiska intressen i det här.
            Man genmanipulerar alltså växten så att den skall tåla bekämpningsmedlet.
            Så sprutar man bekämpningsmedlet över hela åkern, och så dör ogräset.
            Men den växt man vill ha, sockerbetan eller någon annan växt,
            tål alltså bekämpningsmedlet. Men naturligtvis måste det finnas
            kvar i växten. Då är frågan: Tål människan det bekämpningsmedlet
            när vi sedan äter växten?
          </note>
          <note>
            Det här är mycket oroande. Man sprider bekämpningsmedel och säger:
            Javisst, växten lever vidare för den är genmanipulerad. Men vi
            människor är inte genmanipulerade för att tåla bekämpningsmedlet.
            Det här kan vara ekonomiskt försvarbart, men det är varken etiskt,
            moraliskt eller kanske ens matmässigt försvarbart.
          </note>
          <note>
            Just det här med maten är bekymmersamt, tycker jag. Vi måste
            ha möjlighet att välja. Jag vill inte äta griskött som är manipulerat
            med människogener bara för att det skall bli fastare. Jag tycker
            det är oetiskt, på samma sätt som jag tycker det är oetiskt när
            man manipulerar kor för att de skall mjölka bättre osv.
          </note>
          <note>
            Manipuleringen med den naturliga växten skapar en mängd frågetecken
            som vi faktiskt inte har diskuterat. Man har mest sett det som
            ett ekonomiskt intresse, och man driver det stenhårt därför att
            det finns pengar att tjäna. Växten tål nämligen att fraktas och
            förvaras på ett helt annat sätt. Den blir alltså inte gammal,
            och vi får äta de gamla matvarorna.
          </note>
          <note type="speaker">
            Anf. 16 CHATRINE PÅLSSON (kd):
          </note>
          <note>
            Fru talman! Det är bra med den här debatten. Men det räcker inte
            att konstatera att kunskapens träd bär frukter på gott och ont.
            Ibland låter det som om den etiska debatten i sig skulle vara
            en garanti och som om ytterligare en etisk kommitté skulle avlasta
            oss valet och besluten. Så är det ju inte. Etik är inget omslagspapper
            som vi slår in våra åsikter i. Etik existerar inte i lufttomma
            rum. Och etik är inte något som är liktydigt med rådande praxis,
            sedan man möjligtvis polerat praxisen något. Vi kan inte enbart
            orda om etik. Vi måste tala om etikens rötter.
          </note>
          <note>
            Ingen handling är värdeneutral. Om en lärare låter bli att ingripa
            mot mobbning är tystnaden ett stilla medgivande av trakasserierna.
            Det är likadant när det gäller dessa frågor. När vi anser att
            något är fel måste vi reagera, och det är bra. Det har Sverige
            gjort, och det har vi gjort. Men vi måste föreslå åtgärder till
            förbättringar. Teknikutveckling är bra, men vi måste sätta gränser.
            Jag tror att vi nu måste hjälpas åt, så att medborgarna får tillbaka
            förtroendet för oss och för forskningen.
          </note>
          <note>
            Till Maggi Mikaelsson vill jag säga att det låter som om detta
            inte är något problem. Är inte en människosynsfråga en stor fråga
            för en politiker? Och det skulle jag också vilja säga, att Torbjörn
            Tännsjös människosyn vill inte jag dela. Jag hade hoppats att
          </note>
          <note>
            Maggi Mikaelsson möjligtvis skulle ha sagt samma sak. Det gjorde
            hon inte, och då får väl frågorna stå oemotsagda. Men en människosynsfråga
            är en grundläggande fråga i ett samhällsbygge!
          </note>
          <note>
            Anf. 17 Utbildningsminister CARL
          </note>
          <note>
            THAM (s):
          </note>
          <note>
            Fru talman! Till Lennart Daléus vill jag säga att jag redan i
            mitt första inlägg klargjorde att regeringen avser att på lämpligt
            sätt se över hela bioteknikens möjligheter, fördelar, potentiella
            risker och problem.
          </note>
          <note>
            Det skall också innebära att man bedömer den nuvarande myndighetsstrukturen
            och tittar på dessa frågor både ur ett forskningsperspektiv och
            med hänsyn tagen till ekonomiska och andra aspekter. Man skall
            naturligtvis också se på de potentiella risker som här har belysts.
          </note>
          <note>
            Huruvida det här skall ske i en kommission eller på annat sätt
            är jag inte i dag beredd att säga. Jag är dock glad att Lennart
            Daléus delar min uppfattning att vi inte kan ha en kommission
            som skapar ett regelverk som försöker införa någon sorts moratorium
            i forskningen eller på annat sätt försöker reglera forskningen.
          </note>
          <note>
            Biotekniska frågor har ju ofrånkomligen ett samband med olika
            verksamheter. Det är därför frågorna behandlas inom olika departement
            och olika myndigheter. Det kommer vi inte ifrån. Om vi skulle
            skapa en enda myndighet som sysslar med all bioteknik i samhället
            skulle vi få en ofantlig byråkrati. Jag är inte alls övertygad
            om att vi då lättare skulle kunna hantera de frågor vi i dag diskuterar.
            Det måste bedrivas en verksamhet på många olika håll. Sedan kan
            man efterfråga och se till att få fram en översyn och en kunskap
            om vad som pågår och vad som planeras.
          </note>
          <note>
            När vi diskuterar forskningsetiken är det förstås delvis samma
            frågor, men inte uteslutande. Här handlar det också om forskarnas
            egen kunskap om forskningsetiska problem, om vad som pågår i samhället
            och deras kontakter över huvud taget med samhället utanför forskningen.
            Det är ju en fråga som var särskilt uppmärksammad i den forskningspolitiska
            proposition som riksdagen antog i höstas. På sina håll var man
            t.o.m. kritisk mot detta och sade att det på något sätt var ett
            försök att styra forskningen. Jag ser det inte alls så. Tvärtom
            är det självklart till forskningens fördel att man har en bred
            kontaktyta med samhället och också ser till att det finns mycket
            god information om vad som pågår. Man får inte heller vara rädd
            för att ha en diskussion om vad som pågår och ta upp den debatten.
            Jag tycket det är påfallande hur sällan forskarna egentligen deltar
            i samhällsdebatten och själva - i andra fall än då de utsätts
            för kritik
          </note>
          <note>
            - tar upp frågor av det här slaget. Det kan inte politiker göra,
            utan det måste forskarna göra själva. Utredningen skall dock se
            över just detta.
          </note>
          <note>
            När det sedan gäller den särskilda frågan om eventuellt tänkbar
            kloning av människa vill jag säga till Lennart Daléus att det
            självfallet låg i mitt yttrande att i den mån den nuvarande lagstiftningen
            inte täcker in det - och jag tror inte att den gör det - skall
            regeringen se till att den gör det, dvs. lägga fram en sådan lag.
            Men jag vill samtidigt säga att det kanske inte är så konstigt
            om detta inte har skett tidigare, eftersom frågan inte tidigare
            på något sätt har varit aktuell. Det är på det sättet med forskningen.
          </note>
          <note>
            Jag vill till sist också nämna, eftersom den kanske lätt glöms
            bort, den nya konventionen för mänskliga rättigheter och biomedicin
            som ministerkommittén i
          </note>
          <note>
            Europarådet antog förra året och som skall öppnas för undertecknande
            i april i år. Det är en mycket omfattande konvention, kanske ett
            av Europarådets viktigaste dokument någonsin, som skapar ett bindande
            instrument i Europa för gemensam hantering av detta.
          </note>
          <note>
            Diskussion pågår också inom EU, och där har kommissionären för
            forskningsfrågor understrukit hur viktigt det är att man här kommer
            fram till en gemensam syn och att den naturligtvis måste vara
            restriktiv när forskningen uppenbart kolliderar med grundläggande
            etiska värderingar.
          </note>
          <note type="speaker">
            Anf. 18 LENNART DALÉUS (c):
          </note>
          <note>
            Fru talman! Tidigt i Carl Thams redovisning uppfattade jag den
            här översynen som förhållandevis begränsad och litet luddig. Nu
            är jag mycket glad, skall jag för en gångs skull säga, över Carl
            Thams beskrivning av den översyn i en eller annan form som kommer
            att ske av biotekniken. Det liknar väldigt mycket, fru talman,
            de krav som vi från Centerpartiet har ställt när det gäller hur
            man skall betrakta och forma en strategi och en vision. Jag är
            mycket glad över att svaret till slut utvecklades på det sättet.
            Det innebär nästan, fru talman, att protokollet från dagens diskussion
            kan vara embryot, om det tillåts, till ett direktiv eller något
            annat för en sådan översyn. Jag tror nog att en kommission kan
            vara lämplig. Men regeringen avgör naturligtvis detta själv.
          </note>
          <note>
            Jag är också glad att Carl Tham nu med tydlighet talar om att
            lagstiftningen kommer att ses över på de punkter där jag har pekat
            på att det finns luckor, och att, som Carl Tham sade, ett förslag
            till lag kommer att läggas fram för riksdagen. Det var precis
            detta som för vår del var ett av syftena med dagens diskussion.
          </note>
          <note>
            Låt mig också, fru talman, skicka med ytterligare några tips
            till regeringen för att få litet fart på det krav som riksdagen
            sedan länge har lämnat till regeringen om just samordningen mellan
            myndigheter och departement. Den offentliga debatten kring de
            här frågorna kanske regeringen också kan göra klokt i att stimulera
            på andra sätt. Varför inte börja ge stöd till och stimulera alla
            de organisationer som nu med stort engagemang vill ta del i bioteknikdebatten?
            De behöver, liksom miljödebatten i sitt tidiga skede, stimulans
            för att komma i gång.
          </note>
          <note>
            Fru talman! Om man uppfattar biotekniken som en stor och viktig
            fråga, en avgörande samhälls- och framtidsfråga måste man ta den
            på allvar och ha en övergripande syn, men man måste också vidta
            konkreta åtgärder. Mot slutet av Carl Thams anförande låg mycket
            av detta i luften. Jag välkomnar det.
          </note>
          <note>
            Anf. 19 Utbildningsminister CARL
          </note>
          <note>
            THAM (s):
          </note>
          <note>
            Fru talman! Egentligen har jag inte mycket att tilllägga, men
            tiden är också kort.
          </note>
          <note>
            Jag vill ändå säga att det vi i dag diskuterar verkligen inrymmer
            äkta politiska frågor, nämligen att man måste göra avvägningar
            mellan olika ting, och man måste ha en grund för dessa avvägningar.
            De är inte nödvändigtvis partiskiljande, det tror jag inte.
          </note>
          <note>
            Men de är frågor som det politiska demokratiska systemet måste
            hantera.
          </note>
          <note>
            Det betyder inte att vi kan reglera forskningen eller i förväg
            utsäga hur olika forskare skall agera i olika frågor. Vi har sedan
            lång tid tillbaka byggt upp ett system för bedömning av forskningsetiska
            frågor.
          </note>
          <note>
            Vi har en omfattande lagstiftning när det gäller biotekniken
            och gentekniken. Vi har inrättat en särskild nämnd, Gentekniknämnden,
            som särskilt skall syssla med dessa frågor och som också har parlamentarisk
            anslutning. Vi har Forskningsrådsnämnden som har ägnat sig åt
            dessa frågor osv. Det är inte så att vi plötsligt konfronteras
            med någonting som vi tidigare inte har tänkt på. Vi har byggt
            upp ett system. Men förutsättningarna förändras. Vi måste därför
            också för att ge allmänheten en bättre kunskap försöka se över
            vad som händer och informera om det samt även dra de slutsatser
            som kan krävas för vårt eget handlande.
          </note>
          <note>
            Men forskningsetiken är under alla omständigheter en central
            fråga, för den har också att göra med hur forskarsamhället styr
            sig självt. Samhället har gett forskarna ett oerhört ansvar i
            och med att de själva bedömer sin forskning och också därför måste
            ta ställning i sitt eget arbete till sådana här forskningsetiska
            avvägningar. Det kan självfallet inte uteslutande ske med utgångspunkt
            i vad som kan te sig nyttigt ur vetenskapens synvinkel. Där måste
            forskarna också ta stor hänsyn till det som vi allmänt anser rätt
            och riktigt i ett demokratiskt samhälle.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 6 mars.
          </note>
          <note>
            3 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:98 till skatteutskottet
          </note>
          <note>
            1996/97:110 till utbildningsutskottet
          </note>
          <note>
            1996/97:128 till lagutskottet
          </note>
          <note>
            1996/97:133 till justitieutskottet
          </note>
          <note>
            1996/97:145 till utrikesutskottet
          </note>
          <note>
            Skrivelser
          </note>
          <note>
            1996/97:112 till utbildningsutskottet
          </note>
          <note>
            1996/97:140 till utrikesutskottet
          </note>
          <note>
            Redogörelser
          </note>
          <note>
            1996/97:RR5 till finansutskottet
          </note>
          <note>
            1996/97:RR6 till utbildningsutskottet
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till den
          </note>
          <note>
            3 april.
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkanden 1996/97:SoU8 och
          </note>
          <note>
            SoU9 samt SoU11 och SoU12
          </note>
          <note>
            Utbildningsutskottets betänkanden 1996/97:UbU6
          </note>
          <note>
            och UbU7
          </note>
          <note>
            5 § Beslut rörande utskottsbetänkanden som slutdebatterats den
            5 mars
          </note>
          <note>
            SkU15 Inkomstskatter m.m.
          </note>
          <note>
            Mom. 1 (skatteväxling m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            75 för res. 1
          </note>
          <note>
            3 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 20 fp, 19 v, 15 mp, 12 kd
          </note>
          <note>
            För res. 1: 75 m
          </note>
          <note>
            Avstod: 3 fp
          </note>
          <note>
            Frånvarande: 16 s, 5 m, 5 c, 3 fp, 3 v, 3 mp, 3 kd
          </note>
          <note>
            Mom. 3 (änkepensionärer)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            198 för utskottet
          </note>
          <note>
            110 för res. 2
          </note>
          <note>
            2 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 19 c, 19 v, 14 mp
          </note>
          <note>
            För res. 2: 75 m, 23 fp, 12 kd
          </note>
          <note>
            Avstod: 2 mp
          </note>
          <note>
            Frånvarande: 15 s, 5 m, 8 c, 3 fp, 3 v, 2 mp, 3 kd
          </note>
          <note>
            Mom. 8 (skattestimulanser för tjänstesektorn)
          </note>
          <note>
            1. utskottet
          </note>
          <note>
            2. res. 6 (fp)
          </note>
          <note>
            3. res. 7 (kd)
          </note>
          <note>
            Förberedande votering:
          </note>
          <note>
            25 för res. 6
          </note>
          <note>
            12 för res. 7
          </note>
          <note>
            277 avstod
          </note>
          <note>
            35 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            199 för utskottet
          </note>
          <note>
            23 för res. 6
          </note>
          <note>
            91 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 21 c, 17 v, 15 mp
          </note>
          <note>
            För res. 6: 23 fp
          </note>
          <note>
            Avstod: 1 s, 74 m, 1 c, 2 v, 1 mp, 12 kd
          </note>
          <note>
            Frånvarande: 14 s, 6 m, 5 c, 3 fp, 3 v, 2 mp, 3 kd
          </note>
          <note>
            Michael Hagberg (s) och Marie Engström (v) anmälde att de avsett
            att rösta ja men markerats ha avstått från att rösta.
          </note>
          <note>
            Mom. 10 (självförvaltning m.m.)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            16 för res. 9
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 74 m, 22 c, 23 fp, 19 v, 12 kd
          </note>
          <note>
            För res. 9: 16 mp
          </note>
          <note>
            Frånvarande: 19 s, 6 m, 5 c, 3 fp, 3 v, 2 mp, 3 kd
          </note>
          <note>
            Mom. 21 (sänkning av fastighetsskatten)
          </note>
          <note>
            1. utskottet
          </note>
          <note>
            2. res. 17 (m, mp, kd)
          </note>
          <note>
            Votering:
          </note>
          <note>
            209 för utskottet
          </note>
          <note>
            101 för res. 17
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 21 fp, 19 v
          </note>
          <note>
            För res. 17: 73 m, 16 mp, 12 kd
          </note>
          <note>
            Frånvarande: 14 s, 7 m, 5 c, 5 fp, 3 v, 2 mp, 3 kd
          </note>
          <note>
            Gullan Lindblad (m) anmälde att hon avsett att rösta nej men
            markerats som frånvarande.
          </note>
          <note>
            Mom. 22 (kommunala avgifter för gator och service)
          </note>
          <note>
            1. utskottet
          </note>
          <note>
            2. res. 18 (mp, kd)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 25 (förmögenhetsskatten)
          </note>
          <note>
            1. utskottet
          </note>
          <note>
            2. res. 21 (kd, fp)
          </note>
          <note>
            Votering:
          </note>
          <note>
            194 för utskottet
          </note>
          <note>
            35 för res. 21
          </note>
          <note>
            84 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c, 14 v, 14 mp
          </note>
          <note>
            För res. 21: 23 fp, 12 kd
          </note>
          <note>
            Avstod: 3 s, 75 m, 4 v, 2 mp
          </note>
          <note>
            Frånvarande: 14 s, 5 m, 5 c, 3 fp, 4 v, 2 mp, 3 kd
          </note>
          <note>
            Reynoldh Furustrand, Åke Gustavsson och Catarina
          </note>
          <note>
            Rönnung (alla s) anmälde att de avsett att rösta ja men markerats
            ha avstått från att rösta.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU16 Energiskatter m.m.
          </note>
          <note>
            Mom. 1 (biobränslen)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (m)
          </note>
          <note>
            Votering:
          </note>
          <note>
            215 för utskottet
          </note>
          <note>
            75 för res. 1
          </note>
          <note>
            23 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 19 v, 15 mp, 12 kd
          </note>
          <note>
            För res. 1: 75 m
          </note>
          <note>
            Avstod: 22 fp, 1 mp
          </note>
          <note>
            Frånvarande: 14 s, 5 m, 5 c, 4 fp, 3 v, 2 mp, 3 kd
          </note>
          <note>
            Mom. 2 (en gemensam koldioxidskatt inom EU)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            273 för utskottet
          </note>
          <note>
            38 för res. 3
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 73 m, 22 c, 19 v, 1 mp, 12 kd
          </note>
          <note>
            För res. 3: 23 fp, 15 mp
          </note>
          <note>
            Frånvarande: 15 s, 7 m, 5 c, 3 fp, 3 v, 2 mp, 3 kd
          </note>
          <note>
            Mom. 4 (uranskatt)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            199 för utskottet
          </note>
          <note>
            16 för res. 7
          </note>
          <note>
            96 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 1 fp, 19 v, 12 kd
          </note>
          <note>
            För res. 7: 16 mp
          </note>
          <note>
            Avstod: 1 s, 74 m, 21 fp
          </note>
          <note>
            Frånvarande: 15 s, 6 m, 5 c, 4 fp, 3 v, 2 mp, 3 kd
          </note>
          <note>
            Mom. 9 (trafikbeskattningens allmänna utformning)
          </note>
          <note>
            1. utskottet
          </note>
          <note>
            2. res. 11 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            19 för res. 11
          </note>
          <note>
            16 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 75 m, 22 c, 23 fp, 12 kd
          </note>
          <note>
            För res. 11: 19 v
          </note>
          <note>
            Avstod: 16 mp
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 3 kd
          </note>
          <note>
            Mom. 10 (en regional drivmedelsskatt)
          </note>
          <note>
            1. utskottet
          </note>
          <note>
            2. res. 12 (v)
          </note>
          <note>
            Votering:
          </note>
          <note>
            292 för utskottet
          </note>
          <note>
            20 för res. 12
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 75 m, 22 c, 23 fp, 15 mp, 12 kd
          </note>
          <note>
            För res. 12: 1 s, 19 v
          </note>
          <note>
            Avstod: 1 s
          </note>
          <note>
            Frånvarande: 14 s, 5 m, 5 c, 3 fp, 3 v, 3 mp, 3 kd
          </note>
          <note>
            Mom. 12 (dieseldrivna personbilar)
          </note>
          <note>
            1. utskottet
          </note>
          <note>
            2. res. 16 (mp)
          </note>
          <note>
            Votering:
          </note>
          <note>
            198 för utskottet
          </note>
          <note>
            41 för res. 16
          </note>
          <note>
            73 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 21 c, 18 v, 12 kd
          </note>
          <note>
            För res. 16: 1 m, 1 c, 23 fp, 16 mp
          </note>
          <note>
            Avstod: 72 m, 1 v
          </note>
          <note>
            Frånvarande: 14 s, 7 m, 5 c, 3 fp, 3 v, 2 mp, 3 kd
          </note>
          <note>
            Mom. 13 (biobränslen för motorfordon)
          </note>
          <note>
            1. utskottet
          </note>
          <note>
            2. res. 17 (kd)
          </note>
          <note>
            Votering:
          </note>
          <note>
            283 för utskottet
          </note>
          <note>
            12 för res. 17
          </note>
          <note>
            17 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 75 m, 21 c, 22 fp, 19 v
          </note>
          <note>
            För res. 17: 12 kd
          </note>
          <note>
            Avstod: 1 fp, 16 mp
          </note>
          <note>
            Frånvarande: 15 s, 5 m, 6 c, 3 fp, 3 v, 2 mp, 3 kd
          </note>
          <note>
            Mom. 19 (fiskefartyg)
          </note>
          <note>
            1. utskottet
          </note>
          <note>
            2. res. 21 (m, fp, v, mp, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            146 för res. 21
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 21 c, 1 v
          </note>
          <note>
            För res. 21: 1 s, 75 m, 1 c, 23 fp, 18 v, 16 mp, 12 kd
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU17 Vissa punktskattefrågor
          </note>
          <note>
            Mom. 1 (privatinförsel av alkohol och tobak från annat EU-land,
            m.m.)
          </note>
          <note>
            1. utskottet
          </note>
          <note>
            2. res. 1 (fp, kd)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            41 för res. 1
          </note>
          <note>
            20 för res. 2
          </note>
          <note>
            252 avstod
          </note>
          <note>
            36 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            241 för utskottet
          </note>
          <note>
            51 för res. 1
          </note>
          <note>
            20 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 74 m, 21 c
          </note>
          <note>
            För res. 1: 1 c, 23 fp, 15 mp, 12 kd
          </note>
          <note>
            Avstod: 19 v, 1 mp
          </note>
          <note>
            Frånvarande: 15 s, 6 m, 5 c, 3 fp, 3 v, 2 mp, 3 kd
          </note>
          <note>
            Mom. 2 (exportbutik)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Votering:
          </note>
          <note>
            239 för utskottet
          </note>
          <note>
            75 för res. 3
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 23 fp, 19 v, 16 mp, 12 kd
          </note>
          <note>
            För res. 3: 75 m
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 3 kd
          </note>
          <note>
            Mom. 5 (båtskatt)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (m, fp)
          </note>
          <note>
            Kammaren biföll utskottets hemställan med godkännande av utskottets
            motivering med acklamation.
          </note>
          <note>
            Mom. 7 (avfallsskatt)
          </note>
          <note>
            1. utskottet
          </note>
          <note>
            2. res. 7 (kd)
          </note>
          <note>
            Votering:
          </note>
          <note>
            284 för utskottet
          </note>
          <note>
            12 för res. 7
          </note>
          <note>
            16 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 75 m, 22 c, 23 fp, 18 v
          </note>
          <note>
            För res. 7: 12 kd
          </note>
          <note>
            Avstod: 16 mp
          </note>
          <note>
            Frånvarande: 15 s, 5 m, 5 c, 3 fp, 4 v, 2 mp, 3 kd
          </note>
          <note>
            Mom. 9 (naturvårdsavgift)
          </note>
          <note>
            1. utskottet
          </note>
          <note>
            2. res. 9 (v)
          </note>
          <note>
            3. res. 10 (mp)
          </note>
          <note>
            Förberedande votering:
          </note>
          <note>
            23 för res. 9
          </note>
          <note>
            16 för res. 10
          </note>
          <note>
            274 avstod
          </note>
          <note>
            36 frånvarande
          </note>
          <note>
            Kammaren biträdde res. 9.
          </note>
          <note>
            Nikos Papadopoulos (s) anmälde att han avsett att avstå från
            att rösta men markerats ha röstat ja.
          </note>
          <note>
            Huvudvotering:
          </note>
          <note>
            206 för utskottet
          </note>
          <note>
            20 för res. 9
          </note>
          <note>
            86 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 3 m, 22 c, 23 fp, 11 kd
          </note>
          <note>
            För res. 9: 19 v, 1 mp
          </note>
          <note>
            Avstod: 71 m, 15 mp
          </note>
          <note>
            Frånvarande: 14 s, 6 m, 5 c, 3 fp, 3 v, 2 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU7 Kartavgift i ärenden om EU-finansierat stöd inom jordbrukssektorn
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            202 för utskottet
          </note>
          <note>
            111 för res.
          </note>
          <note>
            1 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 20 c, 19 v, 16 mp
          </note>
          <note>
            För res.: 74 m, 2 c, 23 fp, 12 kd
          </note>
          <note>
            Avstod: 1 m
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 3 kd
          </note>
          <note>
            Chris Heister (m) anmälde att hon avsett att rösta nej men markerats
            ha avstått från att rösta.
          </note>
          <note>
            JoU13 Trädgårdsnäringens konkurrenssituation
          </note>
          <note>
            Kammaren biföll utskottets hemställan.
          </note>
          <note>
            BoU8 Hyresrätt m.m.
          </note>
          <note>
            Mom. 1 (ökad avtalsfrihet på hyresrättens område)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            237 för utskottet
          </note>
          <note>
            75 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 22 c, 23 fp, 19 v, 16 mp, 10 kd
          </note>
          <note>
            För res. 1: 75 m
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 5 kd
          </note>
          <note>
            Mom. 4 (en bostadshyresgästs betalningsförsummelse)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            287 för utskottet
          </note>
          <note>
            20 för res. 4
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 73 m, 22 c, 22 fp, 14 mp, 11 kd
          </note>
          <note>
            För res. 4: 19 v, 1 mp
          </note>
          <note>
            Frånvarande: 16 s, 7 m, 5 c, 4 fp, 3 v, 3 mp, 4 kd
          </note>
          <note>
            Mom. 12 (personligt låneansvar för bostadsrättshavare)
          </note>
          <note>
            1. utskottet
          </note>
          <note>
            2. res. 9 (m, fp, kd)
          </note>
          <note>
            Votering:
          </note>
          <note>
            201 för utskottet
          </note>
          <note>
            110 för res. 9
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 21 c, 18 v, 16 mp
          </note>
          <note>
            För res. 9: 75 m, 23 fp, 1 v, 11 kd
          </note>
          <note>
            Frånvarande: 15 s, 5 m, 6 c, 3 fp, 3 v, 2 mp, 4 kd
          </note>
          <note>
            Mom. 14 (en utvärdering av reglerna om förstärkning av bostadsrättens
            pantvärde)
          </note>
          <note>
            1. utskottet
          </note>
          <note>
            2. res. 10 (m, fp, kd)
          </note>
          <note>
            Votering:
          </note>
          <note>
            205 för utskottet
          </note>
          <note>
            108 för res. 10
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 1 m, 22 c, 19 v, 16 mp
          </note>
          <note>
            För res. 10: 74 m, 23 fp, 11 kd
          </note>
          <note>
            Frånvarande: 14 s, 5 m, 5 c, 3 fp, 3 v, 2 mp, 4 kd
          </note>
          <note>
            Mom. 19 (bostadsförmedling och annan bostadsanvisning)
          </note>
          <note>
            1. utskottet
          </note>
          <note>
            2. res. 16 (v)
          </note>
          <note>
            Votering:
          </note>
          <note>
            217 för utskottet
          </note>
          <note>
            19 för res. 16
          </note>
          <note>
            72 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 1 m, 22 c, 23 fp, 14 mp, 11 kd
          </note>
          <note>
            För res. 16: 19 v
          </note>
          <note>
            Avstod: 72 m
          </note>
          <note>
            Frånvarande: 15 s, 7 m, 5 c, 3 fp, 3 v, 4 mp, 4 kd
          </note>
          <note>
            Nikos Papadopoulos (s) anmälde att han avsett att rösta ja men
            markerats som frånvarande.
          </note>
          <note>
            Göthe Knutson (m) anmälde att han avsett att avstå från att rösta
            men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Andre vice talmannen meddelade att jordbruksutskottets betänkanden
            JoU9 och JoU14 skulle avgöras i ett sammanhang efter avslutad
            debatt.
          </note>
          <note>
            6 § Alternativ till traditionell burhållning av höns
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU9
          </note>
          <note>
            Alternativ till traditionell burhållning av höns (skr.
          </note>
          <note>
            1996/97:64)
          </note>
          <note type="speaker">
            Anf. 20 MAGGI MIKAELSSON (v):
          </note>
          <note>
            Herr talman! I dag skall vi fatta ett historiskt beslut. Tyvärr
            är det enligt Vänsterpartiets mening ett dåligt historiskt beslut.
            Vi kommer i dag, om majoritetens förslag går igenom, att bestämma
            oss för att fortsätta att hålla höns i burar. Det är visserligen
            andra slags burar - något större och med litet mer inredning -
            men dock burar. Priset för detta dåliga beslut är en försvagad
            djurskyddslag. Jag kommer att ägna större delen av min tid åt
            att behandla de konsekvenser som just denna förändring kommer
            att få.
          </note>
          <note>
            När man fattade beslutet 1988 om förbud mot att hålla höns i
            burar var det mot bakgrund av den nya djurskyddslagen. I portalparagrafen
            skrev man att djur skall hållas och skötas i en god djurmiljö
            och på ett sådant sätt att det befrämjar deras hälsa och ger dem
            möjlighet att bete sig naturligt. Med de burar som användes, och
            som fortfarande används, ansåg man att det inte var möjligt att
            följa lagen.
          </note>
          <note>
            För att skapa förutsättningar för en smidig övergång tog man
            gott om tid på sig för omställningsperioden. Tio år fick man på
            sig. Det är Jordbruksverket som har haft ansvar för att ta fram
            och godkänna nya system och för att genomföra omställningen. Jag
            vill hävda att Jordbruksverket inte har klarat av sitt uppdrag.
          </note>
          <note>
            Den rapport som man har givit ut - Värphöns kontrollstation 1996
            - som också ligger till grund för regeringens förslag och utskottsmajoritetens
            förslag är inte ett fullständigt underlag för det ställningstagande
            vi skall göra i dag, vill jag hävda.
          </note>
          <note>
            Det har ju visat sig i forskningen att t.ex. hönsrasen och foder
            har större betydelse än inhysningssystemen. Det har man inte tagit
            hänsyn till i den här rapporten. Jag tycker att det är ganska
            allvarligt.
          </note>
          <note>
            I dag produceras en mycket stor del av de svenska äggen av burhöns.
            Enligt SCB:s statistik för 1995
          </note>
          <note>
            fanns 86 % av hönsen i 286 besättningar. Det betyder drygt 18
            000 höns per besättning i genomsnitt. Äggproduktionen är alltså
            en väldigt högeffektiviserad och högindustrialiserad verksamhet.
            Eftersom den är så koncentrerad till stora producenter är det
            ganska naturligt att det är deras röster som har hörts mest i
            debatten. Men jag tycker att det är sorgligt när det också får
            genomslag i de politiska besluten. De beslut som vi fattar här
            i riksdagen måste utgå från andra regler. Det måste vara ett strikt
            djurskydd och ett strikt arbetsmiljöperspektiv som skall ligga
            till grund för våra förslag.
          </note>
          <note>
            De burar vi har i dag ger en värphöna ett utrymme på 600 cm2.
            Det är ungefär en A4-sida. EU:s minimimått är mindre, och många
            andra länder - om de har några regler - har ännu sämre villkor
            för hönsen. De större burar som majoriteten nu föreslår är dock
            burar, och även om de är större skall de också innehålla flera
            höns.
          </note>
          <note>
            Jag tänker gå igenom några argument mot de modifierade burarna.
          </note>
          <note>
            För det första tycker Vänsterpartiet att det ger helt fel signaler
            till den s.k. marknaden och till omvärlden att vi efter nio år
            skall fatta ett beslut som upphäver det burförbud som man fattade
            beslut om 1988. Frågan borde inte handla om burförbudet skall
            genomföras utan när. Nu har man tagit bort förutsättningarna för
            den diskussionen. Burförbudet måste gälla alla former av burar.
            Regeringens förslag innebär ju faktiskt att näringen investerar
            fast sig i ett nytt bursystem för 15-20 år framåt.
          </note>
          <note>
            För det andra minskar Sveriges trovärdighet när det gäller djurskyddskrav
            på andra områden om man upphäver burförbudet. Det finns redan
            i dag krav på undantag och krav på försämringar av den svenska
            djurskyddslagen av konkurrensskäl. Risken är att man kommer att
            använda det här beslutet som ett argument för att få igenom andra
            försämringar på andra områden. Jag tycker att det är mycket allvarligt.
            Regeringens stöd är ju ett indirekt stöd för dem som argumenterar
            för att djurskyddslagen försämrar Sveriges konkurrenskraft.
          </note>
          <note>
            För det tredje är de nya burar som man föreslår inte prövade
            i Sverige. Man kan förvisso rikta kritik mot de försök som man
            har gjort med olika alternativa system, men de nya burarna är
            ju att betrakta som burar enligt beslutet från 1988, och det har
            inte varit aktuellt att pröva dem. Det står i rapporten från Jordbruksverket
            på s. 43. Jag tycker att det är anmärkningsvärt. Man föreslår
            att ett helt nytt system skall införas utan att man vet någonting
            om vare sig dödlighet, kannibalism, fjäderplockning eller andra
            beteendestörningar.
          </note>
          <note>
            För det fjärde kommer ägg som produceras i de nya systemen fortfarande
            att klassas som burägg enligt EU:s märkningssystem som kommer
            att tillämpas i Sverige från 1998. Den relativa fördelen med att
            ha en större buryta per höns som de svenska äggen skulle kunna
            få jämfört med burägg från andra länder kan man alltså inte utnyttja.
            Då tycker jag att en stor del av den argumenteringen också faller.
          </note>
          <note>
            För det femte bromsas den utveckling som finns i dag mot en alternativ
            hönshållning och en mer småskalig äggproduktion upp och försvåras.
            Den har ju faktiskt börjat växa fram, och den har fått göra det
            i ganska stor motvind. Vi vet att det finns ett behov av alternativproducerade
            ägg. Vi vet att det är en näring som ligger i startgroparna och
            verkligen skulle behöva ett stöd. Men de äggproducenter som har
            lagt om sin produktion och de som vill göra det motarbetas i dag
            av den stora dominansen från buräggsproducenterna. Dessutom är
            många konsumenter inte medvetna om att en så stor andel av de
            ägg som man köper i dag är producerade i bursystem. ICA har gjort
            en studie som visar att en majoritet av konsumenterna trodde att
            de köpte sprättägg när det i själva verket var burägg som de köpte.
          </note>
          <note>
            En annan del i äggproduktionen som jag vill lyfta fram gäller
            äggproduktionen i Norrland. Norrland står för en väldigt liten
            del av äggproduktionen. Det är bara fem procent av värphönsen
            som finns där. Självförsörjningsgraden är låg. Därför borde man
            stimulera en ökad självförsörjningsgrad genom att stödja norrländsk
            äggproduktion. Jag tror att en mer småskalig äggproduktion och
            en närproduktion av ägg skulle kunna bidra till att minska behovet
            av långväga transporter, vilket är bra ur miljösynpunkt. Det skulle
            också bidra till att skapa nya arbetstillfällen och vara ett komplement
            till annan produktion. Jordbruksnäringen i norra Sverige behöver
            ju stå på flera olika ben. Där skulle äggnäringen kunna bidra.
          </note>
          <note>
            Hur skall vi då ha det i framtiden? Hur vill jag och
          </note>
          <note>
            Vänsterpartiet att det skall se ut?
          </note>
          <note>
            För det första måste man konstatera att ägg producerade av höns
            i burar inte hör hemma i framtidens livsmedelsproduktion. Det
            är uppenbart att den svenska äggnäringen måste omstruktureras.
            Det är inte etiskt eller djurskyddsmässigt försvarbart att hålla
            husdjur under industriliknande betingelser, detta oavsett om dagens
            svenska burproducerade ägg har hög kvalitet. Inriktningen måste
            vara att näringen skall bli mer småskalig och bedrivas på ett
            sådant sätt att den kan leva upp till en hård svensk djurskyddslag.
          </note>
          <note>
            Det är också viktigt att se att en annan struktur på äggnäringen
            skulle kunna bidra till att skapa fler arbetstillfällen och minska
            långväga transporter. En framtidsinriktad politik för äggproduktionen
            kan bibehålla och höja kvalitetsstämpeln på andra svenska livsmedel.
            Äggnäringen står för en väldigt liten del av den totala äggproduktionen
            inom EU. Det är ungefär
          </note>
          <note>
            2 %. Därför kommer äggproduktionen bara att vara en nischproduktion
            för en lång tid framåt. Men vi borde verkligen satsa på den höga
            kvalitet som det skulle innebära att man behöll burförbudet.
          </note>
          <note>
            Utifrån det perspektivet är det också viktigt att regeringen
            med kraft verkar för att äggproduktionen i övriga EU förändras,
            att man kommer bort från detta med näbbtrimning, de små burarna,
            de oetiska djurhållningssystem, användningen av antibiotika osv.
            Det beslut som man är beredd att fatta i dag betyder att det blir
            svårare för Sverige att med kraft verka för en radikal förändring
            också inom EU:s regelområde.
          </note>
          <note>
            Det behövs alltså en hel del olika modeller för att förändra
            verkligheten. En av de viktigaste faktorerna i det här sammanhanget
            är ju konsumenterna. Det pratas väldigt mycket om konsumenternas
            val. Då måste det också krävas att konsumenterna får en bra möjlighet
            att välja och att det finns olika alternativ att välja emellan.
            Jag tycker att det finns väldigt mycket att kräva av marknadsföringen
            i dag. Det är tveksamt om den marknadsföring som många burproducenter
            ägnar sig åt överensstämmer med Konsumentverkets krav och de krav
            man kan ställa som konsumenter. Det kan t.ex. vara bilder av höns
            på en äggkartong utan att det redovisas att det är burhöns. Det
            gör ju att det år svårt för konsumenterna att göra ett riktigt
            val.
          </note>
          <note>
            Herr talman! Av tidsskäl yrkar jag bara bifall till reservation
            nr 1, men jag står självfallet bakom alla övriga reservationer
            som är undertecknade av vänsterpartister.
          </note>
          <note type="speaker">
            Anf. 21 GUDRUN LINDVALL (mp):
          </note>
          <note>
            Herr talman! I dag skall vi prata om höns. Höns finns över hela
            jorden. Vart man än kommer så nog hör man en tupp gala eller nog
            ser man en höna som går och sprätter. Det spelar ingen roll vilket
            världsdel eller vilken miljö man befinner sig i, hönan tycks kunna
            anpassa sig till det mesta.
          </note>
          <note>
            Alla de höns som finns runt världen härstammar från den röda
            djungelhönan som finns vild i Sydostasien. Det är en tropisk fågel.
            Redan för 8 000 år sedan började man domesticera hönan där. För
            5 000 år sedan fanns hon i Indusdalen. I Tutankhamons grav,
          </note>
          <note>
            1 350 år f.Kr., finns höns avbildade. Då hade de hunnit dit.
            Författaren Aristofanes skrev 300 år f.Kr att varje atenare, oavsett
            om han var fattig eller inte, hade en flock höns.
          </note>
          <note>
            I Romarriket 50 år f.Kr. fanns det, vet man, åtta raser. I en
            jordbrukslära från den tiden talas det om avel på höns.
          </note>
          <note>
            I Sverige har hönan funnits i 2 000 år. I Ekestorp på Öland,
            där man gjort mycket utgrävningar, finns hönan i alla lager. Framför
            allt är hon rikt förekommande under järnåldern. Ungefär 400-700
            år e.Kr.
          </note>
          <note>
            finns det mycket höns. De hönsen är litet mindre än de hybrider
            vi har i dag. De påminner ganska mycket om den lantras som finns
            kvar, som heter Åsbohöna, med en äggvikt på ungefär 45-55 gram.
            De hönsen lade naturligtvis inte lika mycket ägg som dagens. Å
          </note>
          <note>
            andra sidan fick de heller inte speciellt mycket foder.
          </note>
          <note>
            De fick klara sig på det som naturen gav.
          </note>
          <note>
            Går vi så långt fram som till 1830-talet finns det ganska mycket
            skrivet om lantraser i Sverige. I Södermanland har man en mycket
            fodersnål höna, som lägger mellan 100 och 150 ägg. Ändå föder
            hon upp en kull kycklingar. Det innebär att under två månader
            värper hon ingenting. Hon är liten och fodersnål, och hon kräver
            inte speciellt mycket.
          </note>
          <note>
            Hönan har alltså tjänat hos människan mycket länge. Det är egentligen
            bara under den allra sista tiden som vi har börjat sätta höns
            i bur.
          </note>
          <note>
            Hur kan det då komma sig att den här lilla fågeln kan överleva
            i så skilda miljöer? Jag skulle vilja påstå att det beror på hönans
            naturliga nyfikenhet, vilja att undersöka allting, vilja att anpassa
            sig och söka föda i alla möjliga situationer. Det har gjort att
            hon har klarat sig.
          </note>
          <note>
            Just detta att hönan vill vara aktiv, söka och leta, det beteende
            som är så utmärkande för hönan, gör att hon aldrig kan tillfredsställas
            i en bur. Från 60-talet har vi, vill jag påstå, misshandlat detta
            lilla djur på det mest grymma sätt.
          </note>
          <note>
            När burarna introducerades i Sverige diskuterades mycket hur
            hönsen mådde. Många veterinärer hävdar att fotbölder började komma
            då. Man började se fjäderplockning som man ansåg berodde på burarna.
          </note>
          <note>
            Många hävdade att det inte gick att ta bort näbbtrimningen därför
            att hönsen satt i bur.
          </note>
          <note>
            Känner ni igen diskussionen? Det är detta som man i dag säger
            beror på golvsystemet.
          </note>
          <note>
            Vad man kunde se var att hönsen fick beteendestörningar som de
            inte hade haft tidigare - stereotypa beteenden liknande dem man
            kan se hos djur i djurparker där djuren inte får chans att röra
            sig. Hönsen fick benskörhet och leverförfettning, den typ av sjukdomar
            som är vanliga när djur, faktiskt även människor, inte kan röra
            sig. Det var sjukdomar som helt klart följde av det faktum att
            hönsen sattes i bur.
          </note>
          <note>
            I dag finns det 1,6 miljoner höns i Sverige. Av dem hålls 680
            000 på golv. 130 000 finns i vad vi kallar lågbeläggning, med
            upp till 9 höns per m2.
          </note>
          <note>
            13 000 höns producerar ekoägg. Det innebär att de faktiskt får
            gå ut. De 13 000 hönsen är de enda höns i
          </note>
          <note>
            Sverige i dag som garanterat får se solen. Resten, ungefär 740
            000, hålls i högintensiva system, med
          </note>
          <note>
            15-18 höns. De har ingått i vad vi kallar ny teknikprovning.
            Tre system har testats: Marielund, Oli-
          </note>
          <note>
            Voletage och Vencomatic.
          </note>
          <note>
            För oss i Miljöpartiet är det här en viktig fråga. Vi menar att
            det egentligen inte bara handlar om hönsen, utan om vår syn på
            djuren. Det handlar också om vilka signaler vi i Sverige vill
            skicka till utlandet om hur vi anser att jordbruk skall bedrivas.
            Det betänkande som vi nu skall behandla, som alltså går åt fel
            håll, visar att vi i Sverige börjar backa när det gäller kraven.
          </note>
          <note>
            Vi menar att just med hänsyn till det faktum att hönan är som
            hon är kan vi inte med berått mod sätta henne i bur och fortfarande
            hävda att hon har en chans att utöva sina naturliga beteenden.
            Då spelar det ingen roll om buren är 600 cm2, 756 cm2 som har
            föreslagits för de modifierade burarna, eller har något annat
            mått.
          </note>
          <note>
            Just det faktum att hönan inte kan flaxa, inte kan krafsa, inte
            kan röra sig och inte kan fly undan från fiender gör att en bur
            aldrig kan fungera. Den kan aldrig sägas uppfylla de krav som
            man kan ställa, nämligen att djuret skall ha möjlighet att bete
            sig naturligt.
          </note>
          <note>
            Det finns många tester gjorda på det här. Man har provat med
            att låta en höna välja. Antingen kan hon välja ett litet utrymme
            med mycket mat eller ett stort utrymme där hon har möjlighet att
            söka föda. Hon väljer det stora utrymmet, trots att det inte garanterat
            finns mat där. Det betyder alltså att just viljan att röra sig,
            krafsa och söka föda är så stor att den överväger när hon får
            välja själv.
          </note>
          <note>
            Det hävdas att vi kan spärra in djur. Det hävdas att bara de
            förökar sig så vet vi att de mår de bra. Men i dag vet man att
            så är det inte. Det finns många djur i bur som förökar sig, trots
            att de psykiskt mår mycket illa.
          </note>
          <note>
            För Miljöpartiet är det alltså djurskyddet som kommer främst.
            Ibland har det låtit i debatten som om det inte är så. Men det
            är lika befängt som felaktigt.
          </note>
          <note>
            Vi sätter hönan i främsta rummet.
          </note>
          <note>
            För Miljöpartiet är det också oerhört viktigt att vi kan ha kvar
            en äggproduktion i Sverige. I Sverige har vi tilläggsgarantier
            för salmonella. Vi har alltså än så länge vad som kan kallas en
            salmonellatull, dvs. förutsättningen för att vi skall godta import
            av ägg är att de klarar vår salmonellakontroll. Det är oerhört
            viktigt för svensk äggproduktion. Det gör att vår äggproduktion
            i dag inte utsätts för speciellt mycket konkurrens. Som mest har
            den svenska äggmarknaden fått in
          </note>
          <note>
            5 % finska ägg. Det kan naturligtvis påverka ganska mycket lokalt.
            Men i det stora hela är alltså konkurrensen mycket liten på äggsidan.
          </note>
          <note>
            För Miljöpartiet har det varit viktigt att titta på de alternativ
            till burar som har prövats, eftersom vi anser att det inte är
            acceptabelt med burar. Vi har pratat mycket med de forskare som
            har hållit på med tester.
          </note>
          <note>
            Stämmer det som vissa forskare, t.ex. Kristina Odén, säger, att
            val av hybrid och skötare är viktigare än vilket system hönan
            har? Stämmer det som professor emeritus Ingvar Ekesbo säger, att
            det inte finns några sjukdomar i dag som beror på att höns går
            på golv?
          </note>
          <note>
            Det tycker vi är två mycket viktiga frågeställningar. Tittar
            man vidare på ny teknikprovning som har gjorts kan man säga att
            det verkar som om de här påståendena stämmer. Ingvar Ekesbo hävdar
            också att om vi skulle ha haft samma typ av ny teknikprovning
            när det gällde det beslut om att suggor inte skall vara fixerade
            som kom för ett antal år sedan, skulle suggorna fortfarande vara
            fixerade.
          </note>
          <note>
            Vi i Miljöpartiet är mycket kritiska till ny teknikprovning.
            För det första menar vi att om man skall titta på ny teknik måste
            man verkligen se till att man vet hur det är med den befintliga
            tekniken. Man måste veta hur det ser ut i burarna, dvs. det behövs
            en parallell undersökning av burar samtidigt som man utvärderar
            den nya tekniken. Så har inte skett i det här fallet.
          </note>
          <note>
            Det är mycket sorgligt, för det har kommit till en del nya saker
            som har påverkat hönsen. Värmebehandling av foder kom t.ex. 1993.
            Vi vet också att under den tid som ny teknik har prövats har det
            kommit in hybrider som lägger ovanligt stora ägg. Vi kan alltså
            säga att med de resultat vi har i dag vet vi inte vad som beror
            på ny teknik och vad som beror på annat.
          </note>
          <note>
            Vi tycker också att det är mycket märkligt att man forfarande
            hänvisar till gamla resultat. Även i regeringens skrivelse hänvisas
            till en siffra som är hämtad från den allra första insättningen
            som en ny äggproducent gjorde. I dag vet man att det höga dödlighetstalet,
            26,7 %, berodde på att de här hönsen tillhörde en av de första
            flockar av Isabrun som lade stora ägg, som kom till Sverige. De
            fick för mycket ljus när de var unga. Det gjorde att de lade stora
            ägg mycket tidigt. Men det hade kunnat ske även om de hade suttit
            i bur.
          </note>
          <note>
            Skall man göra ny teknikprovning måste man verkligen försöka
            undvika foderstörningar och fel foder. En flock har t.ex. felaktigt
            fått grisfoder. Man måste försöka undvika fläktbrott, råttgift
            osv. Man måste fråga sig om det verkligen är den nya tekniken
            man utvärderar. Vi menar att man inte har gjort det.
          </note>
          <note>
            I andra länder hävdar många att skillnaden mellan hybriderna,
            bruna och vita hybrider, är mycket större än skillnaden mellan
            system. För vita hybrider i en tysk undersökning är dödligheten
            5-6 %, oavsett om de hålls i bur eller på golv. För bruna hybrider
            är dödligheten 8-14 %, oavsett system. Det verkar alltså stämma
            att det är val av höna som avgör resultatet, inte om hönan går
            på golv eller sitter i bur.
          </note>
          <note>
            Det har talats mycket om kloakkannibalism. För
          </note>
          <note>
            Miljöpartiet är det naturligtvis oacceptabelt att höns hackar
            varandra. Men om man har golvsystem och upptäcker den här typen
            av problem måste man fråga sig: Beror det på golvet eller på något
            annat?
          </note>
          <note>
            När Charolais kom till Sverige hade den svåra kalvningar. Men
            det var ingen som kom på idén att titta efter vad som var fel
            i ladugården. Man funderade naturligtvis på vad som var fel med
            Charolais. I det fallet gick det att med avel se till att kalvningarna
            blev lättare.
          </note>
          <note>
            På samma sätt borde man göra i det här fallet.
          </note>
          <note>
            Man borde fundera på varför hönsen får för stora ägg.
          </note>
          <note>
            Går det att ändra på det med avel? Många svenska konsumenter
            började efterfråga stora ägg. Därför tog den industri som säljer
            Isabrun, en brun hybrid, fram en höna som lade stora ägg. Det
            visade sig att den inte fick ur sig äggen.
          </note>
          <note>
            Det börjar ändra sig nu. Man skickar linjer av
          </note>
          <note>
            Isabrun som inte värper stora ägg.
          </note>
          <note>
            Jag vill påstå att det här inte är exempel på följder av att
            hönorna har gått på golv utan av att det har kommit in en hönshybrid
            som varit behäftad med fel.
          </note>
          <note>
            När det talas om kloakkannibalism låter det som om denna är enormt
            vanligt förekommande. I Oli-
          </note>
          <note>
            Voletage-system har i endast en flock av 23 kloakkannibalism
            varit skälet till dödligheten ovanför den ribba om 9 % som Jordbruksverket
            har satt upp. I
          </note>
          <note>
            övriga flockar är det inte fråga om kloakkannibalism utan om
            mycket annat: äggledarinflammationer, leverproblem osv.
          </note>
          <note>
            I Marielund har man använt bara en hybrid,
          </note>
          <note>
            Longman Selected Leghorn, LSL. Denna hybrid klarar sig mycket
            bra när det gäller dödlighet men mycket sämre vad avser fothälsa.
            Ser man på fotproblem i de andra systemen - som Oli-Voletage,
            där framför allt bruna hybrider har testats - finner man att det
            ser betydligt bättre ut. I Vencomatic-systemet kan vi se att Hissex
            brun avviker radikalt från de övriga.
          </note>
          <note>
            Det tycks vara så att också fotproblem är genetiskt betingade.
            Inte heller de har något att göra med vilket system man använder.
          </note>
          <note>
            Det sorgliga är att vi i dag inte vet om det finns fotproblem
            i burar med den vita hybriden LSL. En del veterinärer påstår att
            LSL har mycket fotproblem även i bur. Vi vet att en ensidig avel
            alltid ger problem, och aveln har i den här produktionen varit
            så extrem att en höna i dag värper mellan 320 och 350 ägg om året,
            60
          </note>
          <note>
            mer än för 15 år sedan. En så ensidig avel brukar ge problem.
          </note>
          <note>
            I regeringens förslag står det att skiftet av system skall ske
            i takt med att alternativa system hunnit färdigutvecklas dvs.
            när de högintensiva systemen eller de modifierade burarna - jag
            vet inte riktigt vad regeringen avser - har utvecklats skall de
            ersätta de konventionella burarna.
          </note>
          <note>
            Det intressanta är att Annika Åhnberg i en interpellationsdebatt
            som jag förde med henne i torsdags sade att Marielundssystemet
            eventuellt kan godkännas vid årsskiftet 1997-1998. I så fall förstår
            jag inte alls varför vi måste ändra 9 § i djurskyddsförordningen.
            I
          </note>
          <note>
            så fall finns det ju före den 1 januari 1999 andra system, som
            de konventionella burarna kan bytas ut emot.
          </note>
          <note>
            Jag tycker att det då är mycket märkligt att man lägger fram
            detta förslag. Jag undrar om det här är en ny information, som
            har kommit fram efter det att skrivelsen har lagts fram. Herr
            talman! Jag skulle mot denna bakgrund vilja yrka på återremiss
            av skrivelsen.
          </note>
          <note>
            Det är uppenbarligen så att det finns ny information som gör
            att vi inte behöver ändra 9 § djurskyddsförordningen.
          </note>
          <note>
            Om det nu skall lämnas dispenser menar vi från
          </note>
          <note>
            Miljöpartiets sida att det är oerhört viktigt att dessa är tidsbegränsade.
            Vi kan acceptera en insättning under
          </note>
          <note>
            1999. Vi anser det vara självklart att den som skall få dispensen
            också skall klara de lagregler som gäller, t.ex. skötsellagen,
            som reglerar gödselhanteringen, och miljöskyddslagen. Det finns
            en mängd äggproducenter med burhållning som i dag faktiskt inte
            gör detta. Vi är mycket förvånade över att majoriteten inte anser
            att det är en självklarhet att en förutsättning för att man skall
            få dispens skall vara att man klarar de lagar och regler som riksdagen
            har beslutat om.
          </note>
          <note>
            Vi anser också att det borde vara självklart att de som i dag
            har gamla, utslitna burar - vilka enligt vad
          </note>
          <note>
            Annika Åhnberg uttalar i skrivelsen skall bytas ut först - inte
            borde få byta ut dem fram till den 1 januari 1999. Vi anser att
            det fr.o.m. nu inte bör vara tillåtet att byta konventionella
            burar mot nya konventionella burar.
          </note>
          <note>
            De modifierade burarna har diskuterats mycket, och vi menar i
            Miljöpartiet att det är oerhört olyckligt att i dag införa en
            ny burtyp, en burtyp som har testats på många ställen i världen
            och aldrig har hållit måttet.
          </note>
          <note>
            Vi ser det här som ytterligare ett sätt att förlänga de konventionella
            burarnas användning. Vi ser också en risk för att det kommer att
            anslås mycket stora forskningsresurser på dessa men att man ändå
            kommer fram till att de inte fungerar. Vi hör redan i dag dem
            som har prövat dem säga att sandbaden inte fungerar.
          </note>
          <note>
            Många säger att de har slutat att använda sandbaden.
          </note>
          <note>
            Vi anser från Miljöpartiets sida också att den ekologiska äggproduktionen
            behöver öka. Vi har ett yrkande om att 10 % av äggproduktionen
            skall vara ekologisk år 2000. Vi är förvånade att vi inte har
            fått gehör för det yrkandet.
          </note>
          <note>
            Det är också underligt att det i dag inte finns några pengar
            till den ende rådgivaren i Sverige för ekologisk äggproduktion.
            Från regeringens sida säger man att man vill satsa på ett ekologiskt
            lantbruk, men det stämmer alltså inte med praktiken. Jag är förvånad
            och skulle vilja fråga jordbruksministern hur det kommer sig att
            Sverige inte anser sig har råd med ens en enda rådgivare för ekologisk
            äggproduktion.
          </note>
          <note>
            Vi anser från Miljöpartiets sida att det är hög tid att börja
            sälja det svenska ägget. Det borde vara möjligt att sälja detta
            ägg även utanför Sverige, med en salmonellagaranti. Vi anser det
            vara oerhört väsentligt att Sverige och svenska äggproducenter
            gör allt för att upprätthålla de bestämmelser som vi har om salmonella.
            Vi är mycket förvånade över att Jordbruksverket måste gå ut till
            länsstyrelserna, som man gjorde för några veckor sedan, och påpeka
            att det finns många äggproducenter som inte sköter salmonellakontrollen.
          </note>
          <note>
            Vi anser att salmonellakontrollen måste finnas kvar. Med den
            finns också möjligheter för svensk äggproduktion att lägga om
            golvsystem till system som sätter hönan i första rummet. Vi anser
            att man skulle kunna konkurrera rejält på marknaden med ett ägg
            som är garanterat salmonellafritt, som kommer från höns som har
            det bra och som tilltalar ungefär
          </note>
          <note>
            20 % av de konsumenter som sätter djurskyddet främst och som
            menar att man har råd att betala för ett bättre djurskydd.
          </note>
          <note>
            Faktum är att priset för detta i dag är mycket lågt, ungefär
            31 öre per ägg. Det är prisskillnaden mellan burägg och de ägg
            som kommer från lågintensiva system. I förhållande till högintensiva
            system är skillnaden ännu mindre. Skillnaden mellan burägg och
            ägg producerade i lågintensiva system är i dag vad avser
          </note>
          <note>
            6-pack alltså ca 2 kr, eller 5 kr per kilo. Det är ett lågt pris
            för att hönorna skall kunna få det bra - för att hönorna, som
            är så nyfikna, återigen skall börja kunna röra sig fritt, kunna
            flytta sig undan från sina antagonister, kunna flaxa med vingarna
            och bete sig som en höna. Det borde vi ha råd med.
          </note>
          <note>
            Vi menar också att konsumenten måste ges möjlighet att välja.
            Vi menar att jordbruksministern mycket väl kan sammankalla alla
            aktörer på marknaden och försöka få fram en märkning, även om
            den bara är frivillig. Vi konsumenter vill välja, men det är i
            dag inte så att konsumenten har ett val. Vi har t.ex.
          </note>
          <note>
            fått reda på att det inför påsken inte finns några ätägg i affärerna.
            Ätäggsproducenterna är så få att det just nu inte finns några
            sådana ägg. Hur skall man kunna välja sådana, om det inte finns
            några?
          </note>
          <note>
            Det blir också mycket svårt att välja, om alla paket har tjusiga
            bilder av fria höns, trots att verkligheten är annorlunda. Menar
            man allvar med att burar är bra för höns, borde man också våga
            stå för det och skriva ut det på paketet.
          </note>
          <note>
            Det är många frågor som behöver åtgärdas, och vi menar att det
            förslag till beslut som majoriteten avser att anta är ett steg
            tillbaka. Det låser fast hönsen i burarna. I värsta fall kommer
            det att innebära att antalet höns i bur ökar. Enligt det här förslaget
            kommer det att bli möjligt för nya producenter att satsa på burar,
            nämligen på de modifierade burarna. Det finns alltså risk för
            att alltfler höns kommer att hamna i bur.
          </note>
          <note>
            Det finns också risk för att prövningen av de modifierade burarna
            drar ut på tiden, eftersom det är ekonomiskt mycket ofördelaktigt
            för en producent som kan få dispens att i stället ha modifierade
            burar.
          </note>
          <note>
            Det innebär att hönorna kommer att bli kvar länge i de konventionella
            burarna. Jag skulle vilja fråga jordbruksministern hur länge man
            kan acceptera att prövningen av de modifierade burarna drar ut
            på tiden.
          </note>
          <note>
            När kan man tänka sig att de är färdigprövade?
          </note>
          <note>
            För tids vinnande yrkar jag bifall bara till reservationerna
            1, 8, 9, 11, 13 och 14, men Miljöpartiet står naturligtvis bakom
            alla reservationer.
          </note>
          <note type="speaker">
            Anf. 22 ANN-KRISTINE JOHANSSON (s):
          </note>
          <note>
            Herr talman! Återigen diskuterar vi frågan om höns skall sitta
            i bur eller inte. Jag kom in i riksdagen
          </note>
          <note>
            1994, och under tiden fram till nu har diskussionen om höns skall
            sitta i bur eller inte varit intensiv och stundtals hetsig. Jag
            har åkt runt till hönserier i hela
          </note>
          <note>
            Sverige, och jag har träffat producenter med frigående höns och
            producenter med burhöns. Jag kan konstatera att detta inte är
            någon lätt fråga.
          </note>
          <note>
            Jag trodde när jag började sätta mig in i frågan att det skulle
            vara så, men ju djupare jag har gått in i den, desto vidare har
            frågeställningarna blivit. Många olika aspekter skall vägas in:
            dels hönornas väl och ve, dels arbetsmiljön för dem som jobbar
            med dem, dels vad vi som konsumenter är villiga att betala. Under
            den här tiden har vi också gått med i EU och lever på en öppen
            marknad. Det är alltså en mångfasetterad fråga.
          </note>
          <note>
            Jag tycker att regeringens skrivelse och vårt betänkande är en
            bra mix, som möjliggör en god lösning på problemen. Vi kan inte
            resonera så blåögt som jag många gånger tycker att Miljöpartiet
            och Vänstern gör och säga att alla burar skall vara borta den
            1 januari 1999.
          </note>
          <note>
            Jag kan hålla med om att det har tagit lång tid att skapa nya
            system mot vad vi trodde när djurskyddslagen trädde i kraft den
            1 juli 1988. Det borde ha hänt mer. Godkända alternativa system
            borde finnas färdiga för att producenterna skall ha en chans att
            ställa om produktionen. Men i dag är det som det är. Vi kan skälla
            och domdera. Men det hjälper inte, för läget är som det är - och
            då måste vi göra bästa möjliga av situationen. Det finns ännu
            inga godkända nya system för högintensiv äggproduktion.
          </note>
          <note>
            Det finns en djurskyddslag, och det finns föreskrifter som reglerar
            hur ny teknik skall tas in i djurproduktionen. De s.k. högintensiva
            systemen med ca 15-
          </note>
          <note>
            18 höns per kvadratmeter är klassade som ny teknik och skall
            godkännas från djurhälso- och djurskyddssynpunkt innan de får
            användas. Denna lag är till för att skydda djuren mot lidande
            och för att undvika att arbetsmiljöproblem byggs in i stallarna.
          </note>
          <note>
            Jag kan inte förstå hur de i Miljöpartiet resonerar, när de å
            ena sidan driver djurskyddsaspekten hårt och å andra sidan vill
            att systemen skall ut på marknaden innan de har blivit godkända
            från djurskyddssynpunkt.
          </note>
          <note>
            Utskottet framhåller i betänkandet att det är viktigt att de
            nya inhysningssystemen godkänns enligt provningen av ny teknik.
            Men samtidigt framgår det att det är viktigt att övergången till
            alternativen inte stoppas.
          </note>
          <note>
            Regeringen skall kontinuerligt följa upp hur Jordbruksverkets
            program för provning av ny teknik påverkar utvecklingen.
          </note>
          <note>
            Herr talman! Hönsen skall ut ur de traditionella burarna, och
            förbudet mot burarna skall kvarstå och genomföras.
          </note>
          <note>
            Vi skall utgå från hönans naturliga beteende och vilka behov
            hon har. De nya systemen skall vara utformade på ett sådant sätt
            att de uppfyller lagens krav på god djurhälsa, god djurmiljö och
            möjlighet för djuren att bete sig naturligt. Därför finns det
            ett förslag att 9 § i djurskyddsförordningen förändras till att
            lyda: "Höns för äggproduktion får inte inhysas i andra burar än
            sådana som uppfyller hönsens behov av rede, sittpinne och sandbad.
            Inhysningen skall ske på ett sådant sätt att dödlighet och beteendestörningar
            hålls på en låg nivå.
          </note>
          <note>
            Kraven i första stycket gäller även andra inhysningsformer."
          </note>
          <note>
            System som uppfyller hönsens möjligheter att bete sig naturligt
            och samtidigt ser till att hälsotillståndet är gott och dödligheten
            låg måste vara bra för hönan.
          </note>
          <note>
            Ett införande av funktionskrav i lagstiftningen gör att vi inte
            låser fast oss utan kan vara mer flexibla. Det egentliga målet
            måste vara att skapa bättre inhysningssystem för hönsen - inte
            att få bort burarna.
          </note>
          <note>
            Det är viktigt att det sker forskning på alla tänkbara alternativa
            system. Här ingår den s.k. modifierade, eller inredda, buren.
            Den skall inte jämföras med storburarna som Miljöpartiet tar upp
            i sin reservation mot forskning av modifierade burar. Storburarna
            rymmer många fler djur, 20-50 djur. De har testats både hemma
            och utomlands, och det har inte blivit några bra resultat. Men
            de s.k. modifierade burarna -
          </note>
          <note>
            som det skall forskas vidare om i Sverige - är något annat. Där
            skall det finnas 5-6 djur, och de skall ha tillgång till sandbad,
            rede och sittpinne.
          </note>
          <note>
            Maggi Mikaelsson sade något om att burarna inte skulle testas
            utan användas direkt. Men burarna skall naturligtvis testas och
            godkännas enligt provningen av ny teknik. Det dröjer ännu ett
            tag innan de godkänns eller inte. Detta är ju också fråga om ny
            teknik.
          </note>
          <note>
            Högbelagda system - som jag var inne på tidigare
          </note>
          <note>
            - har än i dag inte godkänts enligt förprövningen. Vad som finns
            i dag för den producent som vill gå över till alternativ, är de
            s.k. lågintensiva systemen med 7-9
          </note>
          <note>
            höns per kvadratmeter. De är bra alternativ, men de kan inte
            vara de enda alternativen. Det kan ekonomiskt sett vara svårt
            att hävda konkurrensen gentemot stora producenter. Men som alternativ
            är de bra.
          </note>
          <note>
            Sverige skall vara pådrivande i EU för att där börja avveckla
            burarna och skapa bättre liv för hönsen. Sverige kan gå före,
            men inte för långt före. Vi vill ha kvar en svensk äggproduktion?
          </note>
          <note>
            Det finns stora behov av utbildning och rådgivning om alternativa
            system. Det finns stor osäkerhet om hur höns skall skötas i de
            frigående systemen.
          </note>
          <note>
            Många som startar verksamhet i dag har tidigare inte haft höns.
            Det krävs också ett annat arbetssätt än när hönsen placeras i
            bur. Därför är det viktigt att satsa på utbildning och rådgivning.
          </note>
          <note>
            Herr talman! Utskottet framhåller i betänkandet att burhönsförbudet
            skall stå kvar, men en dispensmöjlighet skall införas den 1 januari
            1999. Det skall inte bli några generella dispenser, utan varje
            enskilt fall skall ses över. Anläggningen skall vara ansluten
            till ett av Jordbruksverket fastställda omsorgsprogram för att
            kunna komma i fråga för dispens.
          </note>
          <note>
            Dispenstiderna kan variera med utgångspunkt i hur väl bursystemen
            uppfyller de ställda kraven. Därför vill inte utskottet fastställa
            någon tidsrymd. De anläggningar som inte uppfyller de fastställda
            kraven skall vara avvecklade senast den 31 december 1998.
          </note>
          <note>
            Så var det Miljöpartiets och Folkpartiets reservation nr 12.
            En anläggning som omfattas av bestämmelserna i miljöskyddslagen
            och/eller lagen om skötsel av jordbruksmark är skyldig att efterleva
            dessa bestämmelser. Det finns alltså ingen anledning att hävda
            detta i villkoret för dispens.
          </note>
          <note>
            När det gäller salmonellakontrollen skall alla värphöns vid besättningar
            större än 200 djur testas minst två gånger under produktion och
            fyra veckor före slakt. En gång per år skall en veterinär ta prover
            på hönsen. Därutöver finns en frivillig salmonellakontroll.
          </note>
          <note>
            Det finns lagar och förordningar som reglerar dessa frågor, och
            jag förutsätter att de berörda myndigheterna ser till att lagarna
            efterföljs.
          </note>
          <note>
            Herr talman! En viktig aspekt som ofta glöms bort när det gäller
            nya system kontra burar är arbetsmiljöfrågan. Jag uppfattade inte
            att Gudrun Lindvall med ett enda ord nämnde arbetsmiljöfrågan.
            Denna fråga gäller dem som arbetar i hönshusen. Hur påverkas de
            av ammoniak och damm? Ökar luftvägsproblem och allergier bland
            djurskötarna? Hur ser det ut med ergonomin? Hur hanteras bekämpning
            av olika parasiter?
          </note>
          <note>
            Vilka preparat används. Dessa frågor är viktiga och får inte
            glömmas bort i det framtida arbetet. Utskottet förutsätter att
            forskningen intensifieras i fråga om arbetsmiljön.
          </note>
          <note>
            När jag ändå är inne på forskningsfrågor, vill jag peka på att
            forskningen om alternativ måste ske i minst samma takt som tidigare.
            Utskottet nämner bl.a.
          </note>
          <note>
            betydelsen av gruppstorlek, beläggningsgrad, foderproblem och
            sjukdomar. Även samspelet mellan olika raser och inhysningssystem
            är ett viktigt område att forska vidare på. Detta är komplexa
            frågor som måste belysas mer. Både Gudrun Lindvall och Maggi Mikaelsson
            tog upp frågan om vilka hybrider som passar bäst i vilka system.
            Det är viktigt att forska vidare om dessa frågor.
          </note>
          <note>
            Avslutningsvis vill jag ta upp den viktigaste aspekten. Det är
            vi konsumenter, och vi har framtiden för svensk äggproduktion
            i våra händer. Det är vi konsumenter som kan styra så att tillgång
            på alternativa ägg ökar och flera alternativa anläggningar kan
            startas. Vi kan efterfråga dessa ägg i våra butiker och även vara
            villiga att betala priset för dem.
          </note>
          <note>
            Vill vi ha svenska ägg som är producerade under goda villkor
            för djuren, måste vi också visa det. Jag tror att det handlar
            om information och en bra märkning av ägg. Jag har erfarit att
            under året kommer
          </note>
          <note>
            EU:s märkningsbestämmelser att genomföras vid olika packanläggningar.
            Burägg kommer att märkas som burägg.
          </note>
          <note>
            Som konsument skall jag kunna göra ett aktivt val.
          </note>
          <note>
            Ökar efterfrågan på alternativa ägg, är jag säker på att fler
            producenter vågar satsa på alternativa anläggningar.
          </note>
          <note>
            Herr talman! Förbudet mot traditionella burar kvarstår. Vi har
            funnit en väg att gå som jag tror på.
          </note>
          <note>
            Vi kan säga att vi är nästan eniga i utskottet.
          </note>
          <note>
            Forskningen skall fortsätta i minst samma takt som tidigare.
            Det är egentligen du och jag i vår egenskap av konsumenter som
            kan se till att övergången går snabbare och att det finns svenska
            ägg i affärerna även efter 1999.
          </note>
          <note>
            Vi är överens i utskottet att vi skall ha en svensk äggproduktion
            även i framtiden. Men vi ser litet olika vägar att nå fram.
          </note>
          <note>
            Herr talman! Med detta vill jag yrka bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 23 MAGGI MIKAELSSON (v) replik:
          </note>
          <note>
            Herr talman! Till att börja med vill jag rätta en sak som Ann-Kristine
            Johansson tog upp. Det är faktiskt inte så som hon säger att vi
            vill totalförbjuda alla burar från den 1 januari 1999. Jag skall
            läsa innantill vad vi skriver i vår motion, som Ann-Kristine Johansson
            kanske inte har läst.
          </note>
          <note>
            Där står: "På grund av att Jordbruksverket inte klarat av det
            uppdrag som gavs enligt riksdagsbeslutet från 1988 måste övergångstiden
            till nya system förlängas. - - - Vänsterpartiet anser att det
            inte finns några traditionella burar som uppfyller högt ställda
            djurskyddskrav. Dispenser bör därför vara korta och gälla för
            högst en insättning i produktion efter 1 januari 1999. Byte av
            burar bör inte tillåtas efter det att ändringen av 9 § i djurskyddsförordningen
            trätt i kraft.
          </note>
          <note>
            Dispenser skall endast kunna ges där djurhälsokraven är höga.
            Äggnäringen, SFS - Svenska Ägg, har utarbetat ett program för
            djuromsorg och kvalitetssäkring av svenska ägg. Programmets målsättning
            är bland annat att garantera ett djurhållningsprogram som tillgodoser
            god djurhälsa, livsmedelssäkerhet och etisk djurhållning. Med
            en successiv skärpning av omsorgsprogrammets krav bör det till
            stora delar kunna ligga till grund för dispensreglerna."
          </note>
          <note>
            Vi är fullt medvetna om att med den utveckling som har skett
            i den här frågan måste det till dispenser, och det tycker vi är
            bra. Vi tycker också att det är bra att man kan ställa funktionskrav
            när det gäller djurhållningen.
          </note>
          <note>
            När det sedan gäller de modifierade burarna tycker jag att det
            är mycket märkligt att man kan besluta om något som inte är testat.
            Hur lång tid kommer det att ta innan de nya burarna blir godkända?
            Det är egentligen det tidsutrymme som de gamla burarna kommer
            att finnas kvar. Eftersom de inte ens är godkända och testade
            kommer det rimligen att ta några år, men jag har inte sett någon
            tidsaspekt på det. Hur stor yta får de nya hönsen i en ny, modern
            och modifierad bur om man har tio höns i en sådan?
          </note>
          <note>
            Anf. 24 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Jag har läst Vänsterpartiets motion och också reservationerna.
            När det gäller dispenstid säger ni att en sådan skall finnas,
            men den skall vara kort och omfatta högst en omgång. Vi anser
            att det inte får vara någon sådan begränsning. Dispenstiden skall
            finnas därför att det inte finns några alternativa system. När
            det börjar att komma fram alternativa system som passar är det
            dags att se över dispenstider.
          </note>
          <note>
            De modifierade burarna skall testas genom ny teknikprovning.
            Om de blir godkända eller inte vet vi inte i dag. Hur lång tid
            det tar får vi se, eftersom det också skall ske genom ny teknikprovning.
            Det kan ta ett par år innan vi vet om de är godkända eller inte.
          </note>
          <note>
            Men vi måste prova olika alternativ. Det är det som är viktigt.
          </note>
          <note type="speaker">
            Anf. 25 MAGGI MIKAELSSON (v) replik:
          </note>
          <note>
            Herr talman! Eftersom det i dag inte finns några godkända modifierade
            burar, och Ann-Kristine Johansson säger att dispenserna måste
            räcka tills dess man har nya alternativa system, betyder det att
            man kommer man att få behålla de traditionella burarna i många
            år än.
          </note>
          <note>
            Hur kan man vara så säker på att det skall klaras av till den
            1 januari 1999, som Ann-Kristine Johansson sade i sitt anförande,
            eftersom man i dag tydligen inte vet vilket slags system som man
            skall använda när man slopar de traditionella burarna.
          </note>
          <note>
            Anf. 26 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Maggi Mikaelsson förutsätter att det kommer att
            ta lång tid innan det finns några alternativa anläggningar och
            alternativa system som blir godkända. Jag har förhoppningen att
            de redan kommer i höst eller nästa år, så att vi har system för
            producenterna att gå in i.
          </note>
          <note type="speaker">
            Anf. 27 GUDRUN LINDVALL (mp) replik:
          </note>
          <note>
            Herr talman! En sak vill jag hålla med Ann-
          </note>
          <note>
            Kristine Johansson om, och det är att höns inte är några lätta
            djur. De beter sig inte som man kan förvänta sig. Det också därför
            som det kräver ett stort kunnande hos skötare för att ha djur.
            Naturligtvis är det lättare att stoppa in dem i en bur. Då behöver
            man inte bry sig så om mycket mer än det som kommer ur dem. Det
            är också därför som det ställs höga krav på människor som har
            höns på golv att de kan höns. De beter sig inte alls alla gånger
            som man kan förvänta sig. Men det är också det som gör dem så
            intressanta som djur.
          </note>
          <note>
            Jag vill kommentera några saker som Ann-
          </note>
          <note>
            Kristine Johansson tog upp. Först och främst är orsaken till
            att vi inte talar om arbetsmiljön, att om man läser rapporten
            ser att man i Marielund, Oli-Voltage och Vencomatic klarar de
            krav som man har ställt upp för arbetsmiljön. Då finns det ingen
            anledning att säga att den skall förbättras, om man klarar de
            krav som finns. Dessutom finns det inte heller där några jämförande
            studier med höns i bur. I andra länder kan man se att det som
            framför allt har framförts är att det som har blivit bättre är
            att man får en bättre arbetsmiljö just när man går över från bur-
            till golvhållning.
          </note>
          <note>
            Med anledning av detta vill jag fråga Ann-Kristine
          </note>
          <note>
            Johansson: Hur tror Ann-Kristine Johansson att arbetsmiljön kommer
            att bli om man har sandbad i tre nivåer i de modifierade burarna
            där hönsen badar, det stänker sand och blir torrt? Kan det tänkas
            att det kan orsaka dammproblem? Det är något som borde intressera
            Ann-Kristine Johansson.
          </note>
          <note>
            När det gäller djurskyddsförordningen vill jag fråga Ann-Kristine
            Johansson: Anser Ann-Kristine Johansson att ett viktigt naturligt
            beteende för höns är att kunna röra sig? I så fall är det väldigt
            märkligt att vi inte har fått det tillägg som både Vänsterpartiet
            och jag har yrkat, nämligen att det i förordningen skall stå att
            höns skall ha tillräckligt utrymme. Anser Ann-
          </note>
          <note>
            Kristine Johansson att rörelse är ett naturligt beteende?
          </note>
          <note>
            Anf. 28 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Gudrun Lindvall tog upp frågan om modifierade burar,
            sandbad och problem med detta.
          </note>
          <note>
            Det är sådant som skall ses över när man skall testa genom ny
            teknikprovning om det finns dammproblem och arbetsmiljöproblem
            över huvud taget. Jag förutsätter att det kontrolleras genom ny
            teknikprovning.
          </note>
          <note>
            Jag vill något kommentera det som Gudrun Lindvall tog upp i sitt
            anförande. Hon använder många gånger starka ord. Det talas om
            misshandlade hönor och annat. Jag tycker att vi skall använda
            de starka orden när de verkligen behövs.
          </note>
          <note>
            Sedan vill jag påminna om att Sverige har en mycket bra djurskyddslagstiftning.
          </note>
          <note type="speaker">
            Anf. 29 GUDRUN LINDVALL (mp) replik:
          </note>
          <note>
            Herr talman! Jag fick inget svar på mina frågor, men jag fortsätter
            lik förbaskat att ställa dem. Anser
          </note>
          <note>
            Ann-Kristine Johansson att ett viktigt naturligt beteende för
            höns är att kunna röra sig? I så fall borde verkligen en bestämmelse
            om tillräckligt utrymme finnas med i djurskyddsförordningen i
            fortsättningen.
          </note>
          <note>
            Jag skulle vilja fråga om Ann-Kristine Johansson anser att de
            ägg som kommer från höns i de modifierade burarna skall märkas
            som burägg. Det ryktas nämligen att Jordbruksverket börjar se
            över möjligheten att kunna märka dem som ägg från höns i högintensiva
            system. Anser Ann-Kristine Johansson att ägg från höns i modifierade
            burar är burägg? Det skulle vara mycket intressant att veta.
          </note>
          <note>
            När det gäller att forskningen skall fortsätta i samma takt som
            hittills får vi verkligen hoppas att den takten kommer att öka.
            Med de 46 miljoner som man har använt under den tioårsperiod som
            har gått har forskningstakten inte varit speciellt hög. Skall
            man hålla den takten i fortsättningen kommer de höns som finns
            i de konventionella burarna att sitta kvar där länge.
          </note>
          <note>
            Jag skulle också vilja fråga Ann-Kristine Johansson: Menar Ann-Kristine
            Johansson att så fort det kommer nya högintensiva system som är
            godkända skall dispenserna fasas ut? I så fall behöver vi inte
            inrätta någon ny bestämmelse i 9 § djurskyddsförordningen, eftersom
            jordbruksministern har sagt att
          </note>
          <note>
            Marielund kommer att eventuellt godkännas årsskiftet
          </note>
          <note>
            1997/98. Hur det kommer att bli och om det bara kommer att bli
            för dessa hybrider eller inte vet jag inte, eftersom Marielund
            bara är testats på just en enda hybrid. Anser Ann-Kristine Johansson
            att det i så fall innebär att det här betänkandet egentligen inte
            behöver läggas fram?
          </note>
          <note>
            Anf. 30 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Vi har inte sagt något i betänkandet om hönsen skall
            sitta fast eller inte. Jag förutsätter att de kan röra på sig
            även i en vanlig bur och i modifierade burar.
          </note>
          <note>
            Det är ändå en bättre produktion som kommer med de modifierade
            burarna än de traditionella burarna för hönorna och för dem som
            jobbar med detta.
          </note>
          <note>
            Enligt EU:s märkningsdirektiv är de ägg som kommer från höns
            som sitter i modifierade burar burägg och skall märkas som burägg.
          </note>
          <note>
            Sedan får vi ser vad vi som konsumenter väljer när vi går att
            handlar. Det gäller att som konsument göra ett aktivt val. Köper
            jag burägg som kommer från produktion i modifierade burar gör
            jag det, men då gör jag ett aktivt val. Därför är det viktigt
            att märkningsreglerna genomförs. Det tror jag att packerierna
            tillsammans med konsumentorganisationerna och djurskyddet kan
            genomföra under året.
          </note>
          <note type="speaker">
            Anf. 31 Jordbruksminister ANNIKA ÅHNBERG (s):
          </note>
          <note>
            Herr talman! Ann-Kristine Johansson har redogjort för majoritetens
            uppfattning i jordbruksutskottet och även bemött reservanterna.
            Jag tänkte i stället ta upp några mer övergripande utgångspunkter
            och tankar kring den här diskussionen.
          </note>
          <note>
            Det har varit intressant att lyssna på debatten här i dag, och
            det känns som att vi inte kommer till en slutpunkt i denna viktiga
            fråga men väl till en vändpunkt i utvecklingen. Jag har noterat
            att det i diskussionen finns två, rätt skilda utgångspunkter.
          </note>
          <note>
            Den ena utgångspunkten är hönsens välbefinnande, dvs. djurskyddet.
            Det är utgångspunkten för regeringens skrivelse och också för
            jordbruksutskottets betänkande och majoritetens uppfattning. Utskottsmajoriteten
            skriver så här: "Utskottet anser i likhet med regeringen att utgångspunkten
            för vilka inhysningssystem för värphöns som skall vara tillåtna
            måste vara att de är utformade på ett sätt som är förenligt med
            djurskyddslagens krav på god djurhälsa, god djurmiljö och möjlighet
            för djuren att bete sig naturligt. De traditionella burarna uppfyller
            inte dessa krav och bör därför inte tillåtas." Detta är också
            den uppfattning som regeringen ger uttryck för i sin skrivelse.
          </note>
          <note>
            Den andra utgångspunkten i den här diskussionen är det sorgliga
            faktum att en del partier och politiker har svårt att hålla sig
            ifrån den eventuella möjligheten att litet lättvindigt plocka
            några politiska poäng. När man grips av lust att göra det är man
            tydligen beredd att se mellan fingrarna med både djurskyddet och
            det sätt man behandlar fakta på. Det går att utläsa en hel del
            besynnerligheter därvidlag av de motioner som ligger till grund
            för reservationerna. Jag skall återkomma till det.
          </note>
          <note>
            Maggi Mikaelsson talade om att vi försvagar djurskyddslagen.
            Tvärtom! Vi bevisar och bekräftar att vår djurskyddslag finns
            och fungerar. Det är just den som gör att vi nu inte kan införa
            det burförbud som jag är säker på att vi alla önskar hade varit
            möjligt att införa nu. Vår djurskyddslag säger att gamla, dåliga
            system skall bort, men den innebär också att nya, dåliga system
            inte skall införas.
          </note>
          <note>
            Det är därför vi t.ex. har en ny teknikprovning, och den är ambitiös.
            Den bygger på ett antal mätbara parametrar. De system vi använder
            får inte innebära en högre dödlighet - där har vi satt en viss
            procentandel. De får inte innebära ett visst mått av sjuklighet.
          </note>
          <note>
            De får inte leda till för mycket fjäderplockning och kannibalism.
            Vi har den typen av mätbara parametrar därför att vi inte på ett
            enkelt sätt kan fråga djuren hur de mår. Vi måste avläsa det genom
            att studera deras beteende.
          </note>
          <note>
            En del av de länder som i debatten ofta lyfts fram som någon
            sorts strålande alternativ har inte en sådan provning. De använder
            sig inte av ett system med mätbara parametrar, utan de gör en
            ganska allmän och generell bedömning. Jag vill hävda att den bedömningen
            inte är lika seriös som vår.
          </note>
          <note>
            Vi skulle kunna försvaga vår provning och litet lättvindigt säga
            att vi tror att djuren har det bra i de systemen. Men vi gör inte
            så. Vi använder noggranna parametrar, och vi konstaterar då att
            vi inte har nått så långt med de nya alternativen som vi hade
            önskat. Vi har också hög ambitionsnivå när det gäller t.ex. salmonella.
            Det har man inte i Schweiz, som är ett land som ofta lyfts fram.
          </note>
          <note>
            Miljöpartiet undrar varför vi inte undersöker gammal teknik.
            Vi vet att gammal teknik är dålig. Det är därför vi skall bort
            ifrån den. Det är därför vi skall förbjuda de traditionella burarna
            och finna alternativ som är bättre. Men att gammal teknik är dålig
            är ingen ursäkt för att också ny teknik skall vara dålig.
          </note>
          <note>
            Reservanterna menar att det inte är säkert att det är burarnas
            eller systemens fel att resultatet blir dåligt.
          </note>
          <note>
            Det kan bero på en lång rad andra saker, t.ex. misslyckanden
            i aveln och fodrets sammansättning. Jag håller helt med om det.
            Regeringen säger också i sin skrivelse att det behövs ytterligare
            forskning kring andra aspekter än själva systemet. Det behövs
            ytterligare forsknings- och utvecklingsinsatser när det gäller
            just avel och foder.
          </note>
          <note>
            Men faktum kvarstår: Konsekvenserna av problemen, oavsett vad
            som ger upphov till dem, blir så oerhört mycket större i ett öppet
            golvsystem än de blir i ett bursystem. Detta faktum kan vi inte
            bortse ifrån.
          </note>
          <note>
            Det gör att vi likväl står där med problemet. Eftersom problemet
            inte är löst måste vi ha litet längre tid för att kunna komma
            fram. Gudrun Lindvall påstod att man bara har testat vita hönor
            i Marielundssystemet, men det är inte sant. Det är lätt att kontrollera
            att man även har testat bruna hönor.
          </note>
          <note>
            När man lyfter fram t.ex. Schweiz undrar jag om avsikten egentligen
            är att indirekt föreslå att vi skall sänka våra ambitioner. Är
            man ute efter en försvagning av den svenska djurskyddslagen, fastän
            man inte säger det öppet? Jag kan i så fall meddela att regeringen
            inte är beredd att acceptera en lägre ambitionsnivå för djurhälsa
            och djurskydd än den vi har i vår lagstiftning.
          </note>
          <note>
            Bytet av system skall leda till förbättringar - inte till försämringar.
            Faktum är att det finns stora problem i de intensiva golvsystemen
            som inte är lösta.
          </note>
          <note>
            Det som litet vackert kallas näbbtrimning, men som innebär att
            man amputerar en stor del av näbben på hönsen, tillåts i de länder
            som ofta lyfts fram som bra alternativ. Vi tillåter inte det i
            Sverige. Det är också ett av skälen till att vi har problem med
            golvhållningen. Ett annat är vår höga ambition i djurskyddslagen.
          </note>
          <note>
            Låt mig återigen fråga: Är avsikten att vi även i detta avseende
            skall försämra vår djurskyddslagstiftning för att kunna gå över
            till en golvhönshållning?
          </note>
          <note>
            I Miljöpartiet, där man har kritiska synpunkter på
          </note>
          <note>
            Jordbruksverkets rapport och på vetenskapligheten i underlaget
            för detta beslut, är man själv inte särskilt noggrann med sina
            vetenskapliga underlag. Man letar och hittar litet lösryckta siffror
            på att dödligheten minsann kan vara högre i burar än vid golvhållning.
          </note>
          <note>
            Men den holländska undersökning man baserar detta på är gjord
            på näbbtrimmade höns och på höns som har medicinerats mycket kraftigt.
            Det är klart att höns med näbbarna amputerade och under inverkan
            av mycket droger och kemikalier kan fås att inte råka ut för stora
            angrepp av t.ex. kannibalism och fjäderplockning. Men det är enligt
            min uppfattning inte ett seriöst sätt att argumentera eller att
            hävda höga krav i den svenska djurhållningen. Det är hyckleri.
          </note>
          <note>
            Jag tycker alltså att påståendena om att andra länder har kommit
            så mycket längre är osanna. Reservanterna talar om att ge fel
            signaler till omvärlden. Men jag vill påstå att det är reservanterna
            som ger fel signaler såväl till omvärlden som till konsumenter
            i Sverige, när de hävdar att man har kommit längre i andra länder
            och att den svenska äggproduktionen håller så låg standard. Jag
            tror att det är på det sättet man ger fel signaler.
          </note>
          <note>
            Låt mig också säga några ord om vad den här skrivelsen inte handlar
            om. Den handlar inte om ett val mellan bursystem och golv. Såväl
            Vänsterpartiet som Miljöpartiet har uppenbarligen tagit del av
            skrivelsen men inte förstått den. Regeringen föreslår inte att
            man skall införa modifierade burar. Regeringen föreslår att det
            skall bli möjligt att pröva modifierade burar i den nya teknikprovningen.
            Men självfallet skall de systemen prövas lika noggrant som andra
            system! Något annat vore otänkbart, enligt regeringens uppfattning.
          </note>
          <note>
            I skrivelsen talar vi om att vi vill utforma förordningen så
            att den bygger på funktionskrav som skall gälla för alla system.
            Där nämner vi de funktionskrav som vi i dag vet är nödvändiga:
            sandbad, sittpinne och värprede. Vi säger också att vi inte utesluter
            att ytterligare funktionskrav kan tillkomma, vartefter forskning
            och utveckling lär oss mer på det här området. Detta är vad skrivelsen
            handlar om.
          </note>
          <note>
            Den handlar också om det fortsatta behovet av forskning kring
            t.ex. avelsfrågor, foderfrågor och arbetsmiljöfrågor. Den handlar
            om nödvändigheten av en bra information till konsumenterna. Vi
            kommer att införa ett märkningssystem och avsätta resurser till
            konsumentorganisationer och andra organisationer för att informera
            konsumenter om äggproduktionen.
          </note>
          <note>
            Det tror jag är oerhört nödvändigt. Vi konstaterar nämligen hela
            tiden att det finns en mycket stark önskan i vårt land att vi
            skall komma ifrån den traditionella burhönshållningen. Men tyvärr
            motsvaras den starka önskan inte av ett handlande i praktiken.
            Min och regeringens bedömning är att det därför är nödvändigt
            med ökade insatser för att konsumenterna skall få kunskaper som
            blir underlag för deras medvetna val.
          </note>
          <note>
            Skrivelsen handlar också om behovet av rådgivning. Och i enlighet
            med vad Jordbruksverket också har föreslagit talar vi om att det
            behövs en särskild tjänst hos Jordbruksverket, en fjäderfärådgivare
            som i sin tur kan utbilda konsulenter och andra för att bidra
            till att kunskapen hos producenterna ökar, så att vi kan få en
            snabbare övergång till ett bra system. Detta är vad skrivelsen
            handlar om.
          </note>
          <note>
            Herr talman! Skiljaktigheterna till trots tror jag att vi alla
            är överens om att den traditionella burhållningen inte är acceptabel
            och att det är nödvändigt för oss att ta oss bort från den. Jag
            vill också hävda att vi i och med detta nya sätt att se på hela
            utvecklingen tar de första riktigt stora stegen från det gamla
            systemet och ut till det nya. Jag kan notera att kreativiteten
            redan har ökat väsentligt i tänkandet kring hur sådana nya inhysningssystem
            skall kunna formuleras i framtiden.
          </note>
          <note>
            Herr talman! Låt mig allra sist säga att vi kan ha delade meningar
            om varför vi inte har kommit längre än vad vi har gjort, och vi
            kan ägna lång tid åt att förlägga ansvaret och skulden hos någon
            annan än just hos oss själva - på aktörerna, marknaden, politikerna
            eller myndigheterna. Men jag tycker att vi skall lägga detta åt
            sidan och ta oss ur de eventuella mentala burar som vi själva
            har befunnit oss i och se framtiden an och säga att den viktigaste
            uppgiften vi har faktiskt är att gemensamt verka för att vi får
            ut hönsen ur burarna och får en form för äggproduktionen som vi
            alla kan vara mycket stolta över. Dit är vi på väg.
          </note>
          <note>
            De första stegen tar vi nu.
          </note>
          <note type="speaker">
            Anf. 32 MAGGI MIKAELSSON (v) replik:
          </note>
          <note>
            Herr talman! Det är mycket ordtrixerier i den här debatten. Jag
            tycker att om man skriver som regeringen föreslår, att höns för
            äggproduktion inte får inhysas i andra burar än sådana som osv.,
            säger man ju att höns för äggproduktion får inhysas i burar, punkt
            slut.
          </note>
          <note>
            Sedan kommer burarna att se annorlunda ut. Jordbruksministern
            säger att det är självklart att man inte skall acceptera dåliga
            system, och det låter ju lovande. Men kan då jordbruksministern
            förklara för mig hur man skall kunna fatta ett beslut om nya system
            eller nya burar utan att de finns utprovade över huvud taget?
            Vad händer om nya modifierade burar inte kan godkännas? Hur lång
            tid kommer det att kunna ta?
          </note>
          <note>
            Jag ställer också följande fråga till jordbruksministern: Hur
            lång tid kommer vi att kunna räkna med dispenser med det förslag
            som regeringen och utskottsmajoriteten nu kommer att fatta beslut
            om? Det är det ena.
          </note>
          <note>
            Det andra som jag tycker är oroande och som jag tog upp i mitt
            anförande är att vi har en ny situation med en harmoniserad jordbrukslagstiftning
            som ställer mycket stora krav på producenterna, och man talar
            väldigt mycket om lika konkurrensvillkor. Det har varit ett mycket
            starkt argument i diskussionerna om burhönsen. Det finns i dag
            protester också från andra delar inom lantbruket om att den svenska
            djurskyddslagen ställer så hårda krav att det är svårt att konkurrera
            på lika villkor. Jag tycker att detta är bedrövligt.
          </note>
          <note>
            Jag delar inte ministerns syn att det här är en skärpning av
            djurskyddslagen. Jag tycker att det är en försvagning, och jag
            tycker att regeringen med denna förändring har gett dem som vill
            ha en försämring av djurskyddslagen ett nytt argument, vilket
            är beklagligt.
          </note>
          <note type="speaker">
            Anf. 33 Jordbruksminister ANNIKA ÅHNBERG (s):
          </note>
          <note>
            Herr talman! Jag tror att det kanske överstiger min pedagogiska
            förmåga att få Maggi Mikaelsson att riktigt förstå innebörden
            av den här skrivelsen. Men jag skall trots det göra ett nytt försök.
          </note>
          <note>
            Det står i vår skrivelse att de traditionella burarna skall bort.
            Något av de nya system som vi har provat kanske kommer att godkännas.
            Det kommer man att kunna pröva vid årsskiftet 1997/1998. Men vi
            vet i dag att vi för framtiden inte har en mångfald av fungerande
            system som kan ta över den traditionella produktionen. Vad vi
            gör i vår skrivelse är att vi säger:
          </note>
          <note>
            Låt oss sluta tänka i termer av burar. Låt oss övergå till att
            titta efter vad som är viktigast för värphönsens välbefinnande.
            Låt oss i stället bygga på funktionskrav.
          </note>
          <note>
            Vi definierar de tre viktigaste funktionskraven och säger: Nu
            skall det bli möjligt att pröva om någonting annat än de storskaliga
            golvsystemen skulle kunna ha möjlighet att uppfylla dessa viktiga
            krav för värphönsen.
          </note>
          <note>
            Då har modifierade burar nämnts i debatten som ett exempel på
            en teknik som i dag finns och som man skulle kunna pröva. Jag
            kan inte stå här och säga att den kommer att fungera bra. Det
            är ju just precis det som teknikprovningen skall avgöra. Om den
            inte kommer att fungera bra kommer systemet inte att tillåtas.
            Då kommer naturligtvis producenterna att få välja bland de tänkbara
            alternativ som finns och som innebär att man lever upp till djurskyddslagens
            krav.
          </note>
          <note>
            Det är hela tiden det som ligger i botten. Alla system skall
            uppfylla djurskyddslagens krav.
          </note>
          <note>
            När det gäller konkurrensdebatten om jordbruket för det för långt
            att gå in på den här. Men jag vill säga att enligt min uppfattning
            är höga miljökrav och en god djurhållning inte en konkurrensnackdel
            för det svenska jordbruket utan det är det som är vår konkurrensfördel.
          </note>
          <note type="speaker">
            Anf. 34 MAGGI MIKAELSSON (v) replik:
          </note>
          <note>
            Herr talman! Jag är helt överens med jordbruksministern om det
            sista som hon sade. Det är bl.a.
          </note>
          <note>
            därför som vi har kommit fram till olika slutsatser när det gäller
            den här skrivelsen. Jordbruksministern säger att vi inte skall
            fastna i burtänkande. Nej det skall vi inte. Men varför skriver
            då regeringen att höns för äggproduktion inte får inhysas i andra
            burar än, osv. Det är regeringen själv som har lyft fram diskussionen
            att det finns olika typer av bursystem som man skall kunna godkänna.
            Det är det som diskussionen handlar om. Och det är därför som
            det blir så kluvet när man säger att å ena sidan skall de traditionella
            burarna bort. Då har man ryggen fri för det beslut som fattades
            1988. Å andra sidan säger man att man nog ändå måste ha någon
            sorts burar. På det sättet har man hållit denna diskussion öppen
            i stället för att klart och tydligt säga att burarna skall bort.
            Då hade man kunnat diskutera dispenstidens längd. Detta hade varit
            en mycket tydligare och klarare signal till marknaden, konsumenterna
            och producenterna.
          </note>
          <note type="speaker">
            Anf. 35 Jordbruksminister ANNIKA ÅHNBERG (s):
          </note>
          <note>
            Herr talman! Låt mig än en gång säga att det som är utgångspunkten
            för regeringens skrivelse är hönsens välbefinnande. Jag tycker
            att Maggi Mikaelsson ger ett utmärkt exempel på hur olika aktörer
            i denna diskussion verkligen har låst in sig i sina egna mentala
            burar. Vad vi gör när vi nu ändrar förordningen är att vi säger
            att diskussionen inte handlar om burar eller golv. Diskussionen
            handlar om hönsens grundläggande behov. Vi definierar tre sådana
            behov som alla är överens om är absolut grundläggande. Vi säger
            att forskning och utveckling kan leda till att vi i framtiden
            för in ytterligare sådana behov. Vi vidgar möjligheten, det är
            sant, för ny teknikprovning. Men faktum är ju att de gamla burarna
            skall bort. Det är ju det som är det viktiga i skrivelsen. Jag
            förstår inte att t.ex.
          </note>
          <note>
            Maggi Mikaelsson inte kan förstå detta. Och alla andra system
            skall vara godkända enligt ny teknikprovning. I fråga om mindre
            storskaliga system som redan kan tillämpas måste vi gemensamt
            arbeta för insatser så att konsumenterna blir informerade och
            har bra underlag för sina val. Det är detta som skrivelsen handlar
            om.
          </note>
          <note>
            Från att under tio års tid ha talat framför allt om det politiska
            beslutet, måste vi nu faktiskt övergå till att förändra verkligheten,
            och det med snabba steg.
          </note>
          <note>
            Det är alldeles uppenbart, Maggi Mikaelsson, att det beslut som
            vi fattade för tio år sedan inte har drivit på utvecklingen åt
            rätt håll. Nu gör vi på detta sätt, och jag kan redan på många
            olika håll runt om i vårt land se att det finns en helt annan
            intensitet och fart i i utvecklingen. Och jag är övertygad om
            att när vi lägger funktionskraven till grund för vårt sätt att
            forma äggproduktionen i framtiden kommer vi att komma betydligt
            fortare fram än vad vi har gjort med det gamla beslutet.
          </note>
          <note type="speaker">
            Anf. 36 GUDRUN LINDVALL (mp) replik:
          </note>
          <note>
            Herr talman! Det måste vara något förvånande för jordbruksministern,
            som säger att regeringen utgår från hönsens bästa, att varken
            de etologer eller de veterinärer som varit med vid provning av
            ny teknik och inte heller djurskyddsföreningar tycker att det
            är ett bra förslag. Man menar att förslaget innebär att hönsen
            låses fast i buren. En ny bur utvecklas som hönsen skall sitta
            i. Det måste ha förvånat jordbruksministern när skrivelsen kom,
            men detta är i alla fall ett faktum.
          </note>
          <note>
            Att vi i Miljöpartiet skulle ha velat se en parallell undersökning
            av de konventionella burarna beror på att vi anser att det då
            skulle vara lättare att se vilka av alla resultat man fått i de
            högintensiva systemen som beror på systemet och inte på annat.
            Det här är ett konventionellt sätt att bedriva forskning på. Man
            försöker alltså ta bort så många variabler som möjligt genom att
            göra en parallell undersökning och se hur det ser ut i de konventionella
            burarna. Sker det en förändring där? Kan man se att det blir problem
            t.ex.
          </note>
          <note>
            på grund av foder? Kan man se att det blir problem på grund av
            nya hybrider osv.? Man skulle alltså lättare kunna se vad av allt
            det som det forskats kring som beror på golvsystemen. Så har inte
            skett. Detta är bara att beklaga.
          </note>
          <note>
            Jag är glad att jordbruksministern i dag inte ondgör sig lika
            mycket över golvsystemen som tidigare varit fallet. Uppenbarligen
            har jordbruksministern tänkt om. Har jag rätt? Det var kanske
            inte så farligt.
          </note>
          <note>
            Det kanske är som producenterna säger, nämligen att många golvsystem
            fungerar väldigt bra. Jag skulle vilja påstå att jordbruksministern
            också tycks sitta fast i en mental bur - kanske en modifierad
            mental bur.
          </note>
          <note>
            Det är dock litet märkligt att en bur skall kunna ersätta en
            annan. Anser inte jordbruksministern att hönan t.ex. har ett vitalt
            behov av att kunna röra sig, av att kunna sprätta och söka föda?
            Det är väl ett centralt beteende.
          </note>
          <note>
            Hur lång tid tror jordbruksministern att det tar innan vi vet
            om modifierade burar godkänns eller inte?
          </note>
          <note type="speaker">
            Anf. 37 Jordbruksminister ANNIKA ÅHNBERG (s):
          </note>
          <note>
            Herr talman! Jag noterar att Gudrun Lindvall inte svarar på någon
            enda av de frågor som jag ställde i mitt huvudanförande. Inte
            bara jag utan också kammaren i övrigt och allmänheten har väl
            rätt att få svar på frågor av det slag som jag ställde, för de
            är ganska väsentliga. Varför använder sig Miljöpartiet av ett
            faktaunderlag som uppenbarligen är osant? Är avsikten att medvetet
            föra riksdagens ledamöter, regeringen och allmänheten bakom ljuset,
            eller handlar det om okunskap? Jag vet inte vad jag själv tycker
            är värst. I
          </note>
          <note>
            varje fall tycker jag att man har rätt att kräva av ledamöterna
            i ett riksdagsparti att de i debatter om viktiga frågor håller
            sig till sanningen.
          </note>
          <note>
            Kanske tycker Gudrun Lindvall och Miljöpartiet att näbbamputation
            skall tillåtas i Sverige, att vi inte skall bry oss särskilt mycket
            om salmonellan och att vi inte skall ha samma höga ambitionsnivå
            som vi hittills haft när det gäller provning av ny teknik. Jag
            skulle gärna vilja ha svar på mina frågor, och jag är rätt säker
            på att också andra vill att frågorna besvaras.
          </note>
          <note>
            Min uppfattning är nog inte att det förslag som regeringen lagt
            har mött så mycket kritik. Det har förvisso mött kritik, och den
            kritiken har varit högljudd.
          </note>
          <note>
            Men det faktum att Gudrun Lindvall är missnöjd betyder inte att
            alla är missnöjda. Tvärtom har vi mött stor förståelse och sympati
            för förslaget såväl från producenter som har frigående höns och
            andra producenter som från många andra håll i samhället. Jag är
            övertygad om att det här är ett konstruktivt sätt att arbeta för
            en förändring och en förbättring av värphönsens villkor. Även
            Gudrun Lindvall kan väl konstatera att vi inte har nått så långt
            hittills. Det är viktigt att vi nu tar stora steg för att komma
            vidare, och det gör vi med det här förslaget.
          </note>
          <note>
            Som sagt: Jag vill gärna ha svar på mina frågor.
          </note>
          <note type="speaker">
            Anf. 38 GUDRUN LINDVALL (mp) replik:
          </note>
          <note>
            Herr talman! Jordbruksministern skall få svar på sina frågor.
          </note>
          <note>
            Faktaunderlaget i min motion är faktagranskat av två professorer,
            Bo Algers och Ingvar Ekesbo. Jag vet inte om det är vanligt att
            se till att man får sitt faktaunderlag så väl granskat som jag
            gjort i det här fallet. Eftersom jag är naturvetare tycker jag
            att det är ganska intressant med just fakta. Både professor Bo
          </note>
          <note>
            Algers och professor Ingvar Ekesbo kan garantera att faktaunderlaget
            är helt riktigt. Det finns ingenting i min motion som faktamässigt
            är fel.
          </note>
          <note>
            När det gäller många av de övriga frågor som
          </note>
          <note>
            Annika Åhnberg tog upp kan jag säga att vi har fått ett svar.
            Vi har nämligen fått veta att dispenserna skall få finnas kvar
            tills man vet om modifierade burar kan godkännas eller inte. Det
            är vad Annika Åhnberg sade i en replik till Maggi Mikaelsson.
          </note>
          <note>
            Jordbruksutskottet kan se ett litet problem här.
          </note>
          <note>
            Har man fått dispens för konventionella burar gör man en rejäl
            ekonomisk förlust om man i stället upplåter utrymmet för modifierade
            burar. Om en burhållare som har konventionella burar ställer in
            modifierade burar i ett utrymme där vederbörande i dag har
          </note>
          <note>
            2 000 höns går det att få in endast 1 600 höns, dvs.
          </note>
          <note>
            400 höns färre. Det innebär att man på nämnda yta förlorar 56
            000 kr, enbart sett till äggpriset.
          </note>
          <note>
            I dag får en producent som går in i provning av ny teknik 20
            000 kr som en sorts kompensation för merarbete. Tror jordbruksministern
            verkligen att producenterna går in på den här provningen? Eller
            skall det vara som tidigare, dvs. att bara nya producenter som
            skall testa systemen? Om det är så, Annika
          </note>
          <note>
            Åhnberg, kommer de facto alltfler höns i framtiden att sitta
            i bur - antingen i en konventionell bur eller också i en modifierad
            bur. Kommer det att bli tillåtet för dem som i dag har dåliga
            konventionella burar att före den 1 januari 1999 byta ut dem mot
            bra konventionella burar?
          </note>
          <note type="speaker">
            Anf. 39 Jordbruksminister ANNIKA ÅHNBERG (s):
          </note>
          <note>
            Herr talman! Gudrun Lindvall kan gömma sig bakom ryggen på hur
            många professorer hon vill. När jag läser Miljöpartiets motion
            konstaterar jag i alla fall att man handskas tämligen vårdslöst
            med fakta.
          </note>
          <note>
            Dessutom svarar Gudrun Lindvall inte på mina frågor:
          </note>
          <note>
            Är det Miljöpartiets uppfattning att vi skall införa näbbtrimning
            i Sverige? Skall vi inte bry oss särskilt mycket om att ha höga
            krav när det gäller salmonellafrihet? Skall vi sänka kraven i
            vår nya teknikprovning så att vi går ifrån detta med att ha tydliga
            och mätbara parametrar? Tyvärr har jag inte fått svar på de frågorna.
            Frågorna kvarstår dock, så det är fullt möjligt att besvara dem
            i annat sammanhang.
          </note>
          <note>
            Gudrun Lindvall går också in på den mera tradionella lönsamhetsdiskussionen.
            Ett av problemen där är ju att de dyrare och mindre storskaligt
            producerade äggen haft svårt att hävda sig på marknaden gentemot
            ägg producerade med traditionell burhönshållning.
          </note>
          <note>
            För dessa har man kunnat hålla nere kostnaderna på ett annat
            sätt. I lönsamhetsdiskussionen har jag bara svaret att vi när
            det gäller djurskyddet måste hjälpas åt med att omsätta vår höga
            ambition i praktiskt handlande. Det går inte att förneka att det
            blir mera kostsamt att producera mera småskaligt. Producenterna
            är säkert beredda på att göra det, men är konsumenterna beredda
            att betala för det? Jag tror dock att det skulle vara möjligt
            att ge god information till konsumenter.
          </note>
          <note>
            I övrigt kan jag bara hänvisa till det investeringsstöd som finns
            och till de regler och villkor som kommer att gälla avseende möjligheterna
            för den som i dag har en befintlig produktion att göra investeringar.
            Villkoren för detta investeringsstöd är alltför detaljerade för
            att jag skall hinna gå in på dem i ett kort inlägg i en riksdagsdebatt.
          </note>
          <note type="speaker">
            Anf. 40 INGVAR ERIKSSON (m):
          </note>
          <note>
            Herr talman! Då vi i dag behandlar jordbruksutskottets betänkande
            baserat på regeringens skrivelse om alternativ till traditionell
            burhållning av höns har vi att göra med en ovanligt svår fråga.
          </note>
          <note>
            Då burhönsförbudet den 26 maj 1998 beslutades här i riksdagen
            insåg den dåvarande majoriteten uppenbarligen inte hur svårt det
            skulle bli att i praktiken förverkliga beslutet. Att vi nu, nästan
            nio år senare, inte kommit så värst mycket längre, trots flera
            kontrollstationer under resans gång, klargör bara hur viktigt
            det är att riksdagens beslut baseras på realistiska förutsättningar.
            Man kan aldrig så att säga springa ifrån den praktiska verkligheten.
            Oftast misslyckas man när man försöker göra det. Detta bekräftas
            klart av resultat som vi hittills sett i detta svåra ärende.
          </note>
          <note>
            Vi moderater insåg problemen redan 1988. Även den gången var
            jag moderat talesman. Jag kan citera ur protokollet vad jag sade:
            "Dagens svenska äggproduktion bedrivs huvudsakligen i bursystem.
            Detta system har starkt kritiserats på olika håll, främst på grund
            av att det inte anses i tillräcklig utsträckning kunna tillgodose
            djurens grundläggande rörelsebehov.
          </note>
          <note>
            I sammanhanget bör dock konstateras att kravet från samhällets
            sida om rationalitet, god djurhållning, hög kvalitet på äggen
            samt mindre användning av antibiotika tillsammans har lett till
            att äggproduktion främst företas i bursystem.
          </note>
          <note>
            När man nu från samhällets sida hastigt gör helt om måste näringen
            ges tid, tänka efter, analysera, se helheten osv. innan man går
            vidare. Det gäller att hålla öppet för olika lösningar och se
            vad det kan innebära med hänsyn till de olika effekterna på miljö,
            hälsa och produktkvalitet. Nuvarande burhönssystem"
          </note>
          <note>
            - detta sade jag alltså 1988 - "kan ge anledning till viss kritik
            vad gäller rörelsebehovet. Dock bör konstateras att det för närvarande
            inte finns några alternativa system färdigutvecklade, i varje
            fall inga som leder till bättre förhållanden för vare sig höns
            eller produktion. Försök som pågår inriktas för närvarande på
            utveckling av de nuvarande bursystemen, så att djurens beteendebehov
            på olika sätt kan tillgodoses i större utsträckning. Undersökningar
            har gjorts och görs också i fråga om stallar för golvhöns.
          </note>
          <note>
            Höns i stort antal på golv medför en betydligt sämre djurhälsa.
            Det skulle också bli svårt att stoppa sjukdomsspridning utan att
            använda antibiotika i fodret. På 1940- och 1950-talen var dödligheten
            i sådana besättningar faktiskt mycket hög. Höns i stora flockar
            utsätts nämligen för ett socialt tryck. Följden blir att en del
            utestängs från foder och vatten, andra får hackskador, och kannibalism
            uppstår ofta.
          </note>
          <note>
            Det finns risk för att ett system utan burar fordrar avnäbbning
            och antibiotika i fodret för att klara en något så när acceptabel
            djurmiljö. En snabb avveckling av burhönshållningen innan bättre
            alternativ är tillgängliga gagnar inte hönsen. Om ett förbud införs
            kommer ingen utveckling att ske. Åtskilliga producenter skulle
            troligen köra på så länge det går med nuvarande system och sedan
            lägga av för gott inför 1999.
          </note>
          <note>
            Ett förbud mot burhöns leder ofelbart till ett importberoende
            och då av ägg producerade på det sätt som man vill förbjuda i
            Sverige, av burhöns med hjälp av antibiotika osv. Det vore såväl
            moraliskt som etiskt stötande.
          </note>
          <note>
            Enligt vår mening måste nya system för hönshållning uppfylla
            vissa villkor. Systemen får inte försämra miljön för hönsen, t.ex.
            genom antibiotika generellt i fodret eller avnäbbning. Äggens
            hygieniska kvalitet får inte bli sämre, och arbetsmiljön får inte
            bli lidande. Vi anser också att märkningssystem måste till i framtiden
            där man talar om hur och var äggen produceras - det må gälla i
            utlandet eller i Sverige - om äggen producerats av golvhöns, av
            burhöns eller på något annat sätt i mindre skala. Ett ökat konsumentinflytande
            över produktionsmetoder skulle då förhoppningsvis komma till stånd."
          </note>
          <note>
            Vi moderater tog då upp hela problematiken med äggproduktionen
            i en reservation som vi ville ge regeringen till känna. Jag konstaterar
            att först nu har andra partier insett situationen. När vi ånyo
            behandlat ärendet i jordbruksutskottet kan konstateras att nuvarande
            socialdemokratiska regering, till skillnad från s-regeringen 1988,
            i denna fråga blivit mera realistisk och verklighetsanpassad.
            Det är av detta skäl vi moderater har kunnat ställa oss bakom
            dagens betänkande.
          </note>
          <note>
            Förra gången riksdagen behandlade frågan i samband med kontrollstationen
            enades utskottet om att de förändringar som skulle genomföras
            inte fick leda till att svensk äggproduktion skulle riskeras att
            slås ut.
          </note>
          <note>
            Svenska konsumenter skulle även framdeles få god tillgång på
            svenska ägg, producerade med jämförelsevis högre krav på såväl
            inhysning och miljö som djurhälsa och produktkvalitet.
          </note>
          <note>
            Det nya i dag jämfört med 1988 är att Sverige är medlem i EU
            och därmed lever enligt EU:s marknadsordning. Svenska producenter
            lever på en öppen europeisk marknad med en tuff konkurrens. Vi
            kan alltså inte skydda svensk produktion som är dyrare i produktionskostnader,
            det måste vi alla inse. En viktig faktor inför utskottets ställningstagande
            efter förra kontrollstationen och även nu är svenska äggproducenters
            engagemang genom det omsorgsprogram som man nu startat. Man är
            beredd att göra allt vad som är rimligt möjligt för att få förbättringar
            för hönsen.
          </note>
          <note>
            Jag vill dock hissa en varningsflagg vad gäller utveckling av
            nya system. Vi bör inse att traditionell svensk forskning och
            utveckling lever i frihet att utveckla nya lösningar på olika
            områden i samhället, inte minst inom jordbruket och industrin.
            Då det gäller inhysningssystem för värphönsen är den möjligheten
            uppenbarligen begränsad. Det är olyckligt med hänsyn till att
            ännu inga nya lösningar fått godkännande.
          </note>
          <note>
            De viktigaste inhysningssystem som skulle kunna användas för
            höns i Sverige som Jordbruksverket redovisar i sin rapport är
            system för lösgående höns med hög eller låg beläggning, bursystem
            med traditionella eller modifierade burar samt dessutom storburar
            och småskaliga system. Det är fritt fram för vem som helst som
            vill starta äggproduktion med de lågbelagda systemen, men de högbelagda
            räknas som ny teknik och måste då prövas av Jordbruksverket. Ungefär
            11 % av de svenska hönsen i inhysta i system där hönsen är lösgående.
            Resten av hönsen finns i traditionella burar.
          </note>
          <note>
            Bestämmelsen om att ny teknisk utrustning skall godkännas trädde
            i kraft 1990 med avsikt att begränsa spridning av nya system och
            anordningar till dess att de visar sig djurskydds- och djurhållningsmässigt
            godtagbara. Jordbruksverket har givit dispens till en del försöksanläggningar
            med frigående höns. Det är uppenbart att det har varit för få,
            eftersom utvecklingen hittills inte tycks ha lett till några framsteg.
            Snarare är det så att Jordbruksverkets hållning har hämmat utveckling
            och initiativ vad gäller nya lösningar. De olika systemen har
            inte fått möjlighet att leva på sina egna meriter, till skillnad
            från alla andra områden i samhället.
          </note>
          <note>
            Mot den bakgrunden vore det önskvärt att nya idéer fick större
            möjligheter att utvecklas och hävda sig i konkurrensen. I ett
            land som hyllar principen om stor bredd i forskning och utveckling
            vore det naturligt att denna princip även gällde på detta område.
          </note>
          <note>
            Utskottet utgår ifrån att regeringen kontinuerligt följer upp
            hur Jordbruksverkets program för provning av ny teknik påverkar
            utvecklingen av nya system för inhysning av värphöns och vid behov
            vidtar åtgärder.
          </note>
          <note>
            I detta sammanhang torde det även vara väsentligt att bevaka
            hur de förändrade dispensmöjligheterna påverkar producenternas
            benägenhet att delta i utprovning av nya system. Det finns exempel
            på producenter som blivit förbjudna att fortsätta. Jag är rädd
            för att detta kan leda till problem.
          </note>
          <note>
            Är jordbruksministern beredd att bidra till att ytterligare nya
            tekniska lösningar kan få sin chans? När jordbruksministern säger
            att vi skall ta oss ur de mentala burar som vi själva satt oss
            i inger det vissa förhoppningar under den fortsatta resan in i
            framtiden.
          </note>
          <note>
            Gör jag en rätt tolkning?
          </note>
          <note>
            En annan viktig fråga enligt vårt synsätt är att konsumenternas
            fria val av produkt skall få en mer avgörande betydelse för den
            svenska äggproduktionens framtida val av produktionssystem. Det
            skulle vara intressant att ta del av jordbruksministerns syn på
            detta resonemang.
          </note>
          <note>
            Jag yrkar bifall till utskottets hemställan.
          </note>
          <note>
            Jag vill ställa ett par frågor till Maggi Mikaelsson och Gudrun
            Lindvall. Har ni inte klart för er vad ert ställningstagande,
            om det fick riksdagens gehör, skulle leda till? Det skulle bli
            en mycket stark utslagning av den kvalitetsmässigt, jämfört med
            andra länders produktion, högtstående svenska äggproduktionen.
            Har ni inte klart för er att ert ställningstagande skulle leda
            till detta? Har ni inte klart för er hur många jobb som skulle
            försvinna från Sverige? Har ni inte klart för er vilka problem
            det i praktiken skulle skapa? Det skulle vara intressant att få
            besked om detta.
          </note>
          <note type="speaker">
            Anf. 41 MAGGI MIKAELSSON (v) replik:
          </note>
          <note>
            Herr talman! Ingvar Eriksson har fel när han säger som han gör.
            Han har antagligen inte läst den motion som Vänsterpartiet har
            skrivit ordentligt. Vi är fullt medvetna om de svårigheter som
            det innebär att direkt slopa burförbudet, eftersom man under åtta
            nio år har misslyckats med att hitta en lämplig och bra teknik.
          </note>
          <note>
            Därför har vi sagt att man måste öppna för dispenser på det här
            området.
          </note>
          <note>
            Vi har också en vision om hur det skall se ut i framtiden. När
            man nu håller öppet för burarna betyder det att man ger fel signaler.
            Näringen kommer att investera fast sig i ett annat system. Hur
            framtiden kommer att se ut är det svårt att sia om, både för Ingvar
            Eriksson och för mig. Vi kan ha olika uppfattningar om olika förslag.
          </note>
          <note>
            Jag har ett par frågor till Ingvar Eriksson som handlar om djurskyddslagen.
            Hur ser Ingvar Eriksson och moderaterna på detta med djurskyddslagen?
            Innebär den från konkurrenssynpunkt en fördel för äggproducenterna?
            Anser Ingvar Eriksson att den svenska djurskyddslagen medför ökade
            kostnader för de svenska äggproducenterna?
          </note>
          <note type="speaker">
            Anf. 42 INGVAR ERIKSSON (m) replik:
          </note>
          <note>
            Herr talman! Efter att ha hört Maggi Mikaelssons tidigare debattinlägg
            kan jag inte ha någon annan uppfattning än att hon inte inser
            hur dagens verklighet ser ut. Hon lever i något slags förhoppning
            om att detta skall lösa sig bara man kan få gehör. Det är litet
            grand av populism, tycker jag.
          </note>
          <note>
            Det är alldeles uppenbart att tillämpningen av den svenska djurskyddslagen
            ger högre kostnader i produktionen. Det är lika uppenbart att
            om vi lyckas få konsumenterna att inse att det finns vissa fördelar
            både med djurskyddslagen och med de miljökrav som ställs, kommer
            detta att gå väl.
          </note>
          <note>
            Men vi lever i en helt ny situation där vi också måste ta hänsyn
            till situationen i vår omvärld. Det är mot den bakgrunden som
            vi måste vara realister och inse dagens situation. Det innebär
            inte att vi skall behöva göra avkall på vår djurskyddslag.
          </note>
          <note>
            Jag delar uppfattningen som har framförts från olika håll, att
            vi i EU skall arbeta för att få EU att ställa upp på de krav som
            vi anser vara riktiga. Men vi måste vara klara över att detta
            är ett långsiktigt arbete. Risken är stor att medan gräset växer
            så dör kon. Det är den realistiska syn som vi har på detta.
          </note>
          <note type="speaker">
            Anf. 43 GUDRUN LINDVALL (mp) replik:
          </note>
          <note>
            Herr talman! Innan jag svarar på den fråga som jag har fått vill
            jag ställa en fråga till Ingvar Eriksson.
          </note>
          <note>
            Delar Ingvar Eriksson min uppfattning att det egentligen är bättre
            att en myndighet fastställer bestämda krav som en verksamhet skall
            uppfylla när man prövar en ny teknik än att myndigheten går in
            och detaljstyr? Hade man gjort så i det här fallet hade man beslutat
            om fasta ribbor för vad som skall gälla.
          </note>
          <note>
            Sedan hade man kunnat släppa fritt för näringen att ta fram system
            som fungerar. Så gjorde man när det var fråga om ifall suggor
            skulle var fixerade eller inte. I
          </note>
          <note>
            det här fallet har det alltså skett en helt ny teknikprovning
            där myndigheten har gått in och detaljstyrt.
          </note>
          <note>
            Delar Ingvar Eriksson min uppfattning att detta egentligen bara
            har förlängt det hela och medfört att vi nu befinner oss i en
            situation där det är svårt att ersätta burarna den 1 januari 1999?
          </note>
          <note>
            Ingvar Eriksson undrade hur vi ser på framtiden.
          </note>
          <note>
            Jag är övertygad om att svensk äggnäring har en framtid. En av
            förutsättningarna är då att vi kan behålla salmonellakontrollen,
            dvs. de tilläggsföreskrifter som man i Sverige har för salmonella.
            Svensk buräggsproduktion skulle få mycket svårt att konkurrera
            med burägg från länder som har bättre förutsättningar, bl.a. ett
            bättre klimat. Andra länder har också en högre beläggningsgrad.
            Där krävs det 450 kvadratcentimeter för en höna medan det i Sverige
            krävs 600
          </note>
          <note>
            kvadratcentimeter. I en totalt fri marknad i EU kommer svenska
            burägg att få mycket svårt att konkurrera med utländska burägg.
          </note>
          <note>
            Jag är rädd för att det kommer att bli samma situation som i
            dag råder för nötköttet. Därför anser vi från Miljöpartiet att
            så länge vi har "salmonellatullen"
          </note>
          <note>
            skall vi i Sverige ställa om till golvhönsproduktion.
          </note>
          <note>
            Vi måste få konsumenterna att inse att burar hör forntiden och
            inte framtiden till och att de inte skall befatta sig med burägg.
            Då skulle svensk äggnäring skulle kunna gå en bra framtid till
            mötes. Det skulle också bli möjligt för den svenska äggnäringen
            att börja exportera till dem som vill betala för djurskyddet.
          </note>
          <note type="speaker">
            Anf. 44 INGVAR ERIKSSON (m) replik:
          </note>
          <note>
            Herr talman! Det är självklart att en myndighet skall följa regeringens
            och riksdagens beslut. Jag kan till viss del dela uppfattningen
            att Jordbruksverket har gjort vissa tolkningar som är diskutabla.
            Det var därför som jag i mitt anförande ställde frågan direkt
            till statsrådet om hon var beredd att följa upp det beslut som
            riksdagen nu skall fatta. Denna fråga har också tagits upp i betänkandet.
            Detta är mitt svar till Gudrun
          </note>
          <note>
            Lindvall.
          </note>
          <note>
            När det gäller svensk buräggsproduktion och dess möjlighet att
            konkurrera i framtiden delar jag uppfattningen att konkurrensen
            är tuff. Det kan bli svårigheter. Men vi har inte mycket att välja
            på i dag. Det råder fri konkurrens.
          </note>
          <note>
            Beträffande våra krav när det gäller salmonella och miljö i övrigt
            är det alldeles uppenbart att trenden inom EU i dag är att man
            går i Sveriges riktning. Vi känner till de alarmerande situationer
            som har inträffat med galna ko-sjukan, salmonellan och svinpesten.
          </note>
          <note>
            Det har lett till en ökad medvetenhet och ett ökat intresse för
            hur vi agerar i Sverige. Jag ser fram emot detta med vissa förhoppningar
            om att vi skall kunna utnyttja den svenska modellen för export
            i framtiden.
          </note>
          <note>
            Det är en förhoppning som jag när. Men, som sagt, vi måste vara
            realistiska i dagssituationen.
          </note>
          <note type="speaker">
            Anf. 45 GUDRUN LINDVALL (mp) replik:
          </note>
          <note>
            Herr talman! Miljöpartiet har slagit larm om detta med salmonellaprovtagning
            just därför att vi vill värna den svenska äggproduktionen. Det
            är alarmerande när Jordbruksverket går ut till länsstyrelserna
            och veterinärer och kräver att de skall kontrollera att äggproducenterna
            följer de lagar som gäller för salmonellakontroll.
          </note>
          <note>
            Jag har förstått att det finns en del äggproducenter som har
            givit upp och som inte tror att Sverige kommer att få behålla
            den tilläggsgaranti som man har för salmonella. Jag anser att
            det vore en katastrof, inte bara för äggnäringen utan även för
            annan produktion inom jordbruket.
          </note>
          <note>
            Är vi överens om att salmonellagarantierna gör att vi inte har
            en fri marknad? Det kan inte komma in ägg från Holland och Tyskland
            just därför att dessa ägg inte klarar salmonellakontrollen. Är
            vi överens om att den konkurrens som äggproducenterna i Sverige
            i dag utsätts för kommer från Finland? Kan vi vara överens om
            att vi under den tid som vi har dessa salmonellagarantier skulle
            kunna - utan att äggnäringen riskerar att slås ut - ställa om
            äggnäringen till golvhönsproduktion? Därmed skulle man kunna skapa
            den skillnad mot konventionellt lantbruk som är en förutsättning
            för att jordbruket skall kunna leva kvar i Sverige.
          </note>
          <note>
            Det har visat sig att skillnaden mellan konventionellt svenskt
            producerat livsmedel och konventionellt utländskt producerat livsmedel
            värderas inte riktigt av konsumenterna. Skillnaden är för liten.
            Förutsättningen för att den svenska äggnäringen skall kunna bli
            kvar är att man säljer på kvalitet. En del av denna kvalitet är
            just ett högt djurskydd. Kan vi vara överens om att än så länge
            har den svenska äggnäringen en väldigt speciell situation?
          </note>
          <note type="speaker">
            Anf. 46 INGVAR ERIKSSON (m) replik:
          </note>
          <note>
            Herr talman! Javisst, den svenska äggnäringen har en speciell
            situation, men vi har ju försatt den i denna situation. Den svenska
            äggnäringen står inför enorma utmaningar, och det har den gjort
            ganska länge. Det är inte alls konstigt att en del producenter
            redan har gett upp.
          </note>
          <note>
            Genom det beslut som vi fattar i Sveriges riksdag i dag tror
            jag att vi ger svenska äggproducenter något av ett nytt hopp.
            Däremot tror jag inte att vi kan utnyttja den här perioden då
            vi har fördelen att ha kvar salmonellakontrollen för att ställa
            om produktionen från bur till golv. Det är orealistiskt, och det
            måste även Gudrun Lindvall inse.
          </note>
          <note>
            Jag och det parti som jag tillhör är för mångfald.
          </note>
          <note>
            Vi vill jobba för att konsumenternas fria val skall kunna medverka
            till att indikera de produktionssystem som producenterna kommer
            att kunna välja i framtiden. Det är avgörande att konsumenterna
            på en fri marknad får sin chans. Det är min uppfattning, och jag
            hoppas att också majoriteten av kammarens ledamöter har densamma.
          </note>
          <note type="speaker">
            Anf. 47 Jordbruksminister ANNIKA ÅHNBERG (s):
          </note>
          <note>
            Herr talman! Jag tycker att Ingvar Erikssons anförande väcker
            en fråga. Var det fel att för tio år sedan ha höga ambitioner
            och stora visioner om målet med den nya djurskyddslagstiftningen?
            Det fanns en viss ton av självbelåtenhet i Ingvar Erikssons anförande,
            att moderaterna minsann alltid har insett att detta är omöjligt,
            vilket man är stolt över.
          </note>
          <note>
            Jag delar inte den moderata uppfattningen. Det var rätt att ha
            visioner och höga ambitioner, och jag tycker att det är rätt i
            dag också. Vi tvingas konstatera att vi under dessa tio år inte
            har hunnit så långt som vi hade velat för att kunna förena förändringen
            av systemet med en god djurhållning, som vår djurskyddslag kräver.
            Men självfallet är ambitionerna fortfarande lika höga - vi skall
            nå målet. Det finns ett risk för inslag av självuppfyllande profetia
            i just det förhållningssätt till utvecklingen som Ingvar Eriksson
            gav uttryck för.
          </note>
          <note>
            Under de gångna åren har det lagts ned mycket möda, bl.a. från
            det parti som Ingvar Eriksson tillhör, på att misstänkliggöra
            och framhålla hur omöjligt det är att vi någonsin skulle kunna
            klara av målet att förändra äggproduktionen och djurhållningen
            inom den.
          </note>
          <note>
            Det är beklagligt, därför att om det är någonting som kan leda
            till att vi inte lyckas, så är det just att redan från början
            ha inställningen att vi kommer att misslyckas. Det ökar inte precis
            våra förutsättningar att nå målet. Men nu är det allvar. Det hoppas
            jag att såväl
          </note>
          <note>
            Moderata samlingspartiet som alla andra inser. Jag vet att producenterna
            runt om i vårt land inser det.
          </note>
          <note>
            Höga krav på djurskydd är någonting som hör verkligheten till.
            Konsumenter kommer att ställa kraven ännu mer högljutt i framtiden
            än man gör nu. De producenter som inte förmår att rätta in sig
            efter detta kommer inte att ha någon plats på marknaden. Det är
            min bestämda övertygelse.
          </note>
          <note>
            Jag tror att alla måste ha klart för sig att den utveckling som
            vi nu går in i inte ger någon möjlighet att slå sig till ro och
            tro att saker och ting kan förbli som de har varit. Jag tror som
            sagt också att producenterna runt om i vårt land fuller väl är
            medvetna om att det som nu krävs av dem är ett helhjärtat engagemang
            i det förändringsarbete som skall genomföras.
          </note>
          <note>
            De vet också att det inte blir lätt. Att det inte blir lätt kan
            vi alla vara övertygade om, men det kommer att gå. Om vi samarbetar
            bra har vi möjlighet att klara denna omställning, vilket är det
            viktiga.
          </note>
          <note>
            I frågan om salmonellaprovningen vill jag bara säga att det inte
            är någon typ av övergångsgaranti, utan det är en garanti som vi
            har inom EU-systemet att vi kan hävda vår salmonellafrihet. Men
            självfallet måste vi ha lika hög ambitionsnivå själva som vi har
            på det som vi importerar. Därför är det naturligtvis oerhört viktigt
            att salmonellaprovtagningen fungerar.
          </note>
          <note type="speaker">
            Anf. 48 INGVAR ERIKSSON (m) replik:
          </note>
          <note>
            Herr talman! Statsrådet var litet ironisk mot mig för att jag
            skulle ha verkat självgod. Jag tycker att det är ganska ovanligt
            att man i en fråga, som har ventilerats så mycket, nästan tio
            år senare kan hålla i princip samma anförande. Även statsrådet
            måste ju inse att det är ganska märkligt att det inte har kunnat
            hända mer, trots stora ansträngningar från alla sidor under alla
            dessa år. Därför tyckte jag att det var logiskt att jag påminde
            om detta, inte minst därför att vi ännu inte är framme. Det gäller,
            fru statsråd, att man som politiker försöker att vara realistisk
            och ser den praktiska verkligheten och dess möjligheter att åstadkomma
            förbättringar.
          </note>
          <note>
            Vi är precis lika angelägna om att upprätthålla en hög nivå när
            det gäller djurskyddet och skötseln av våra djur. Men jag tror
            att det är ganska klokt att vara litet försiktigt. Jag tycker
            ändå att det har tagits ett rejält steg framåt, inte minst från
            regeringspartiets sida som visar en helt annan attityd än man
            gjorde på
          </note>
          <note>
            Hellströms tid då man i stort sett presenterade en djurskyddslag
            som en 80-årspresent till en rekorderlig gammal dam. Det, menar
            jag, är inte realism. Det gläder mig att regeringspartiet nu äntligen
            har kommit ur denna fälla. Det är ett hälsotecken. Jag hoppas
            att den attityden skall få fortsätta.
          </note>
          <note type="speaker">
            Anf. 49 Jordbruksminister ANNIKA ÅHNBERG (s):
          </note>
          <note>
            Herr talman! Om det verkligen vore så att ingenting hade hänt
            under de tio åren, vore det i sanning märkligt. Det vore inte
            heller roligt. Jag tycker att
          </note>
          <note>
            Ingvar Eriksson i anständighetens namn kunde hålla med om att
            det inte är roligt att ha fått rätt i denna fråga, för det är
            ju faktiskt fråga om ett gemensamt misslyckande. Det hade ju varit
            roligare och bättre om
          </note>
          <note>
            Moderata samlingspartiet hade haft helt fel och vi redan nu hade
            kunnat genomföra beslutet såsom det ursprungligen var tänkt, eller
            hur Ingvar Eriksson?
          </note>
          <note>
            Men det är faktiskt inte så att dessa år har varit bortkastade.
            Vi har lärt oss en hel del. T.ex. har vi kommit till insikt om
            att det inte enbart är en fråga om inhysningssystemet. Vi måste
            lägga betydligt mer möda på att fundera över avelsarbete och fodersammansättning.
            Det faktum att det under tio år har forskats så mycket på detta
            område är ett av skälen till att vi nu kan definiera åtminstone
            tre viktiga funktionskrav, som vi alla är helt överens om måste
            ingå för att vi skall kunna säga att vi tar steg i rätt riktning
            och att hönsen får möjlighet att uträtta viktiga naturliga behov.
            Värpbräde, sandbad och sittpinne är faktiskt resultaten av att
            vi har lärt oss någonting. Bortkastade har alltså inte de tio
            gångna åren varit. Men det har inte gått tillräckligt fort.
          </note>
          <note type="speaker">
            Anf. 50 INGVAR ERIKSSON (m) replik:
          </note>
          <note>
            Herr talman! Jag tycker inte att jag har slagit mig för bröstet
            och tyckt att det är roligt att vi har fått rätt i den här frågan.
            Jag menar bara att det är beklagligt att vi har varit ensamma
            om att vara realister. Det vore konstigt om jag inte fick möjlighet
            att tala om det här.
          </note>
          <note>
            Sedan är jag beredd att hålla med om att det faktiskt har hänt
            en hel del. Det vore ju väldigt märkligt om det inte skulle ha
            hänt någonting när det gäller tankar på nya lösningar, hur man
            genom avel skall få fram nya höns osv. Det är helt uppenbart att
            man förhoppningsvis kommer att ta intryck av detta på den fortsatta
            vägen framåt.
          </note>
          <note>
            Som bekant har jag yrkat bifall till regeringens skrivelse. Men
            jag hissar en varningsflagg för den begränsade möjligheten för
            nya innovatörer, som har nya idéer, att komma fram med förslag
            till ytterligare nya lösningar. Jag tycker att vi borde vara litet
            öppna för dessa och inte begränsa handlingsfriheten. Jordbruksverket
            har redan i flera fall varit en begränsande faktor som är litet
            oroande. Det är därför jag frågar om statsrådet är beredd att
            följa utvecklingen i enlighet med utskottets utlåtande, så att
            vi verkligen kan komma fram till lösningar så snabbt som möjligt.
          </note>
          <note>
            Jag hade också en fråga som statsrådet inte svarade på. Den gällde
            huruvida konsumenternas fria val kan få ökat utrymme när det gäller
            möjligheten att välja produktionssystem framöver.
          </note>
          <note type="speaker">
            Anf. 51 Jordbruksminister ANNIKA ÅHNBERG (s):
          </note>
          <note>
            Herr talman! Jag är inte riktigt säker på att jag har förstått
            vad Ingvar Eriksson syftar på. Men om hans avsikt är att vi skall
            gå ifrån den nya teknikprovningen med dess tydliga och precisa
            regler för vad nya system måste leva upp till, vill jag säga att
            jag inte är beredd att göra den typen av förändringar. Avsikten
            med skrivelsen och med förändringen av texten i förordningen har
            just varit att öppna möjligheterna för ett friare tänkande och
            mer kreativitet när det gäller att arbeta fram nya system.
          </note>
          <note>
            När det gäller konsumenternas möjligheter, menar jag att det
            märkningssystem som införs från årsskiftet är ett viktigt underlag.
            En annan viktig åtgärd är de resurser som jag i dag inte kan precisera,
            men som också berörs i skrivelsen och som vi inom en snar framtid
            kommer att precisera. Dessa resurser kommer att möjliggöra att
            man går ut med ökad information till konsumenterna. Jag delar
            uppfattningen att det är oerhört viktigt med konsumenternas fria
            val.
          </note>
          <note type="speaker">
            Anf. 52 LENNART BRUNANDER (c):
          </note>
          <note>
            Herr talman! Vi debatterar här i dag, och har gjort under ett
            par timmar, en skrivelse från regeringen där jordbruksministern
            beskriver hur man på ett bättre sätt än hittills skall kunna infria
            den djurskyddslagstiftning som vi faktiskt har haft i snart tio
            år nu. Jag kan inledningsvis säga att vi från Centerpartiets sida
            stöder den inriktning som skrivelsen har och de åtgärder som regeringen
            avser att vidta.
          </note>
          <note>
            Den diskussion som uppkom här mellan Ingvar
          </note>
          <note>
            Eriksson och jordbruksministern om huruvida det var ett bra beslut
            som fattades 1988 eller inte är också i och för sig intressant.
            Det är alldeles klart att den svenska djurskyddslagstiftningen
            har varit mycket värdefull ur väldigt många synpunkter. Sedan
            kan man diskutera om regeringens sätt att försöka förverkliga
            djurskyddslagstiftningen 1988 i alla stycken var perfekt. Det
            var den uppenbarligen inte, för då hade vi inte varit i den här
            situationen.
          </note>
          <note>
            Skillnaden mellan då och nu i det här avseendet är, tror jag,
            att det då inte fanns någon ordentlig dialog mellan Jordbruksdepartementet
            och näringen i den här frågan. Det finns det nu. Det skapar förutsättningar
            för att vi skall kunna få en bättre lösning på problemen. Nu öppnas
            också, som jordbruksministern nyligen sade, möjligheten för ett
            litet vidare tänkande utan att man för den skull har sagt hur
            det kommer att bli. Vi vet inte hur det kommer att bli förrän
            vi har sett om de system som kan komma till stånd är gångbara.
          </note>
          <note>
            I botten för hela den här diskussionen har vi en djurskyddslagstiftning
            där vi ställer krav på att djuren skall ha goda förutsättningar.
            De skall kunna ha ett naturligt beteende. De skall vara friska,
            och vi skall sköta dem på ett bra sätt. Vi har i botten också
            att det skall finnas krav på arbetsmiljön, så att de som jobbar
            med det här också mår bra. Det är viktigt för ett gott resultat,
            och också för att djuren skall må bra, att de som sköter dem trivs
            med sin tillvaro. Annars blir helheten inte alls bra.
          </note>
          <note>
            Vi ställer krav på att man i verksamheten inte använder mediciner,
            kemikalier och annat som kan bli negativt för konsumenten eller
            för miljön. Vi ställer också krav på att verksamheten i övrigt
            inte får ha negativa inverkningar på miljön. Det finns ganska
            stora begränsningar och krav i det avseendet.
          </note>
          <note>
            Vi har vidare den målsättningen att vi skall ha en svensk äggproduktion.
            De åtgärder vi vidtar, skall inte innebära att konsumenterna i
            framtiden inte får köpa svenska ägg. Vi skall försöka bedriva
            en politik som skapar förutsättningar för att det inte blir på
            det sättet.
          </note>
          <note>
            Den djurskyddslag vi antog 1988, har vi försökt förverkliga på
            det här sättet under dessa år. Men vi har inte lyckats komma fram
            till hur vi skall ha det med värphöns. Vi har haft ett antal system
            under utprovning. Jag tror att det är väldigt viktigt att man
            gör detta på ett sådant sätt att de producenter som sedan skall
            investera i de nya systemen inte skall behöva ta de stora smällarna
            och riskerna. Vi skall ha system som redan från början är så pass
            väl utprovade att vi vet att de kan fungera.
          </note>
          <note>
            Sedan är det naturligtvis så som flera här har sagt, att det
            inte bara är systemet i sig som bestämmer om det här går bra.
            Det är naturligtvis också allt runt omkring. Det handlar om vad
            vi använder för djur, vad vi använder för foder, hur vi sköter
            djuren och vem det är som sköter dem. Vi kommer att få varierande
            resultat hur vi än bär oss åt, men det måste finnas en grundläggande
            säkerhet i att de system som vi sjösätter och skall använda oss
            av är sådana att vi med förtroende kan rekommendera människor
            att investera i dem. Det är nästa problem. Det är ju inte så att
            vi får nya system bara genom att knäppa med fingret. Det är producenter,
            enskilda människor, företagare, som skall investera pengar i det
            här, och det rör sig om ganska stora pengar.
          </note>
          <note>
            Att skifta från den burhållning av höns vi har i dag tar tid,
            och det kräver ganska stora investeringar.
          </note>
          <note>
            Därför måste det också finnas en tillräckligt lång tidsrymd då
            det är möjligt att ge dispenser för de system vi har i dag. Vi
            bör få möjlighet att gå in i ett nytt system utan att rasera det
            vi har och sedan ingenting ha ett tag, för att sedan försöka bygga
            upp något nytt. Det tror jag inte att vi kommer att kunna göra.
          </note>
          <note>
            Jag sade inledningsvis att en av skillnaderna mellan nu och 1988,
            när vi fick den förordning som regeringen skrev då, är att vi
            har en dialog mellan näringen och regeringen. Jag tycker att det
            är väldigt viktigt att det är på det sättet. Jag tycker att det
            är väldigt bra att äggproducenterna har ändrat sitt arbetssätt
            för att försöka vara med och lösa problemet i stället för att
            säga att det inte går. Vi är på talefot med varandra nu, och det
            tror jag är den viktigaste förutsättningen för att det här skall
            lyckas.
          </note>
          <note>
            Nästa sak är naturligtvis att konsumenterna köper svenska ägg.
            Det är inte självklart att de gör det. Det har ju visat sig att
            när finska ägg kommer in, och de är billigare, så köper konsumenterna
            dem. Då skapar man problem på den svenska marknaden och lönsamhetsbekymmer
            för de svenska äggproducenterna.
          </note>
          <note>
            Detta kan naturligtvis inträffa även fortsättningsvis.
          </note>
          <note>
            Därför är det viktigt med det som har varit uppe här, och som
            jordbruksministern har sagt att det kommer mer av, nämligen information
            och märkning. Detta bör ske på ett sådant sätt att den svenske
            konsumenten vet vad det är som saluförs, och vilka fördelarna
            med de svenska äggen är. På det sättet skapas förutsättningar
            för de nya systemen. Konsumenten kommer naturligtvis att vara
            viktig i det här sammanhanget.
          </note>
          <note>
            I den här debatten har det också kommit upp ett förslag om att
            man skall återremittera ärendet. Det tycker jag inte att det finns
            någon som helst anledning att göra, utan det är viktigt att vi
            nu får ett beslut.
          </note>
          <note>
            Hade man kunnat önska något, hade det väl varit att beslutet
            kommit ännu tidigare. Då hade vi haft ännu mer tid på oss. Jag
            tror att det är viktigt att vi fattar beslut nu. Egentligen är
            det inte så mycket fråga om att vi fattar beslut här i riksdagen.
            Det är snarare så att vi godkänner den inriktning som regeringen
            säger sig vilja ha. Det tror jag är viktigt att vi gör nu, så
            att det blir gjort, och så att vi kommer i gång med att jobba
            med de här frågorna och med att lösa de problem som finns.
          </note>
          <note>
            Det här innebär inte, som någon har sagt, att vi bara godkänner
            höns i bur. Det som står i skrivelsen om alternativa burar innebär
            att det kan tänkas att höns kan vara i alternativa burar om desa
            uppfyller de krav som ställs. Jag tror att det är mycket mer förnuftigt
            att ställa krav på hur ett system skall fungera än att vi här
            skall sitta och bestämma exakt hur det skall se ut. Det klarar
            vi inte. Däremot kan vi ställa upp krav, och det görs på det här
            sättet. Det tror jag är viktigt.
          </note>
          <note>
            Fru talman! Med det här yrkar jag bifall till hemställan i jordbruksutskottets
            betänkande 9.
          </note>
          <note type="speaker">
            Anf. 53 GUDRUN LINDVALL (mp):
          </note>
          <note>
            Fru talman! Jag fick inte tid att svara på de frågor jag fick
            av jordbruksministern i replikerna. Därför tar jag chansen nu.
            Miljöpartiet vill inte ha näbbtrimning.
          </note>
          <note>
            Det tycker jag är ganska självklart. Den enda som över huvud
            taget har tagit upp det här med näbbtrimning eller näbbamputation
            i diskussionerna är faktiskt jordbruksministern. Det är litet
            oroande, tycker jag.
          </note>
          <note>
            Näbbtrimning försvann i Sverige på 60-talet.
          </note>
          <note>
            Många som hade burar ansåg då att det var omöjligt att ta bort
            detta, men det gick. Bl.a. professor Ekesbo, som jag refererade
            till tidigare, kunde visa att man i vissa landsändar trimmar näbbar
            och i andra inte, och det var samma goda resultat. Detta behövdes
            alltså inte.
          </note>
          <note>
            När det gäller salmonellaprovtagningar anser vi i
          </note>
          <note>
            Miljöpartiet att det är oerhört viktigt att Sverige får behålla
            sina salmonellaundantag. Jag kan läsa ur det papper som Jordbruksverket
            har skickat ut till länsstyrelserna:
          </note>
          <note>
            Sverige har av EU erhållit ett bra skydd för vår svenska salmonellakontroll
            i form av s.k. tilläggsgarantier. Inom EU diskuteras nu en förlängning
            av dessa garantier. I den diskussionen har vissa medlemsstater
            ifrågasatt delar av det svenska provtagningsprogrammet för fjäderfä.
            Delvis av denna anledning har EU-kommissionen beslutat att på
            plats inspektera hela det svenska salmonellaprogrammet.
          </note>
          <note>
            Vi har alltså inte, tvärtemot vad jordbruksministern säger, garantier
            för all framtid. I så fall har Jordbruksverket helt fel, och jag
            förmodar att man vet vad man talar om. Dessa salmonellagarantier
            kommer att omprövas. Många länder ser också att det är litet underligheter
            i den svenska salmonellakontrollen.
          </note>
          <note>
            Man kan se att det finns en hel del tveksamheter; det står också
            i detta papper. Många sköter inte det här.
          </note>
          <note>
            Det står:
          </note>
          <note>
            Enligt uppgifter från er är det i vissa län fortfarande en mycket
            stor andel av besättningarna i vilka provtagning inte sker på
            föreskrivet sätt.
          </note>
          <note>
            Vi kan också se att svenska foderfabrikanter använder salmonellakontaminerade
            foderpartier. Man behandlar dem förvisso, men man använder dem.
          </note>
          <note>
            Detta har många länder ifrågasatt. Det finns anledning att se
            upp. Jag hoppas verkligen att det här kommer att åtgärdas.
          </note>
          <note>
            När det gäller Marielundsystemet, ett av de system som har testats,
            kan man titta på s. 4 i bilaga 2:2. Det står att Marielund i kommersiella
            anläggningar bara har testat en hybrid, LSL. En insättning har
            varit en brun hybrid, nämligen Lohman Brun, men det var på
          </note>
          <note>
            SLU, på institutionen. Det är det som jag har sagt hela tiden
            i debatten. Läs på s. 4 i bilaga 2:2!
          </note>
          <note>
            Oli-Voletage och Vencomatic har också testat andra hybrider.
            Jag är glad över att jordbruksministern nu talar om att vilka
            resultat man får beror mycket på hybrid och foder.
          </note>
          <note type="speaker">
            Anf. 54 Jordbruksminister ANNIKA ÅHNBERG (s) replik:
          </note>
          <note>
            Fru talman! Låt mig helt kort säga att Gudrun
          </note>
          <note>
            Lindvalls argumentation är ohederlig. Det är nämligen ohederligt
            att i motionen, i diskussioner och i andra sammanhang redovisa
            undersökningar och resultat som bygger på att man har näbbamputerat
            höns men inte redovisa att det är de siffror som man tar som belägg
            för att det är möjligt att göra på ett annat sätt än vad vi gör
            i Sverige. Det är ohederligt, därför att den outtalade förutsättningen
            är ju att man då också accepterar den näbbamputation som var förutsättningen
            för dessa försök där man har fått fram andra siffror på dödlighet
            i golvhönshållning respektive burhönshållning.
          </note>
          <note>
            Den här undersökningen, som Gudrun Lindvall refererar till, är
            det möjligt att spåra ursprunget till. I
          </note>
          <note>
            övrigt svänger hon sig ganska vidlyftigt med siffror som man
            inte av motionen kan utläsa varifrån de kommer. Men när det gäller
            den undersökning som man kan spåra hennes siffror till var de
            höns som fanns i golvhållningssystemet kraftigt medicinerade mot
            olika typer av sjukdomar och problem som kan uppstå i golvhönshållning.
            Det var en av orsakerna till att hönsen hade ett mer dämpat beteende.
          </note>
          <note>
            Jag tycker att det är viktigt att föra den här diskussionen.
            Vi kan fundera över varför vi inte har kunnat godkänna de storskaliga
            golvsystemen. Då är det angeläget att man har klart för sig att
            det inte är för att vi vill krångla till tillvaron för dem som
            vill att hönsen skall ha det bra utan därför att dessa system
            inte uppfyller de höga kraven på djurskydd och djurhälsa. Jag
            är inte beredd att göra avkall på de kraven,
          </note>
          <note>
            Gudrun Lindvall. Min fråga kvarstår: Är Miljöpartiet berett att
            göra det?
          </note>
          <note type="speaker">
            Anf. 55 GUDRUN LINDVALL (mp) replik:
          </note>
          <note>
            Fru talman! Svaret på frågan är: Nej, vi är inte beredda att
            göra avkall på djurskyddet.
          </note>
          <note>
            I min motion står också redovisat en undersökning från Funbo-Lövsta
            i Sverige, utan näbbamputation.
          </note>
          <note>
            Man kan se att dödligheten redovisas till 2,8-8,1 för vita hybrider
            och 11,4 för bruna hybrider. Den här skillnaden på dödlighet mellan
            vita och bruna hybrider finns alltså också i Sverige. Det här
            gällde burar.
          </note>
          <note>
            Så här höga siffror för burar - 11,4 % - redovisas inte i den
            skrivelse som har kommit i år. Där är det helt andra siffror.
            Där rör det sig om 3 %. Men det finns alltså exakt samma skillnader
            i svenskt material.
          </note>
          <note>
            När det gäller näbbamputation jobbas det intensivt. Näbbamputationen
            kommer att försvinna i
          </note>
          <note>
            Schweiz; det är helt klart. Även i Tyskland diskuterar man nu
            att ta bort näbbamputationen. Det är mycket bra, eftersom den
            inte behövs. Den behövs inte på golv heller. Det fungerar om man
            ser till att man har fungerande hybrider och en lagom täthet.
            Jag tror inte att tätheten kommer att vara så hög som 18 höns
            per kvadratmeter.
          </note>
          <note>
            Jag tror också att Jordbruksverket bör göra en översyn - som
            jag har förstått är på gång. Man kanske först skall godkänna de
            högintensiva systemen för vita hybrider. Där fungerar det uppenbarligen.
            Vad gäller
          </note>
          <note>
            Marielundsystemen är det inte för hög dödlighet i de kommersiella
            anläggningarna. I ett fall har man litet högre siffror, men det
            fungerar. Om man tittar på de vita hybrider som har testats i
            Oli-Voletage ser man att det fungerar där också. Det är kanske
            dags att börja se över de vita hybriderna i första hand. När det
            gäller dem skall man godkänna. Men jag är inte säker på att tätheten
            skall vara 18 höns per kvadratmeter.
          </note>
          <note>
            Den kanske skall vara betydligt lägre.
          </note>
          <note>
            Om man läser det material som finns kan man inte ensidigt säga
            att djuren har det dåligt på golv och bättre i bur.
          </note>
          <note type="speaker">
            Anf. 56 Jordbruksminister ANNIKA ÅHNBERG (s) replik:
          </note>
          <note>
            Fru talman! Man kan, om man är intresserad av att vara saklig,
            av ett stort antal undersökningar utläsa att problemen i golvhönshållningen
            är mycket stora.
          </note>
          <note>
            Därför är det fullt befogat att kräva ytterligare resultat och
            en ny teknikprovning med en så hög ambitionsnivå som vi har innan
            man kan fatta beslut om de nya systemen.
          </note>
          <note>
            Det förvånar mig att ett parti som utger sig för att vara en
            varm anhängare av höga ambitioner när det gäller djurskydd i praktiken
            visar sig vara det parti som är berett att tumma ganska rejält
            just på den ambitionen.
          </note>
          <note>
            I den undersökning som Gudrun Lindvall nämner om en dödlighet
            i bursystem på 11,4 % redovisas en dödlighet i golvsystem på 45,3
            %. Såvitt jag kan förstå är det en siffra som är betydligt högre
            än 11,4.
          </note>
          <note>
            Det är viktigt att Miljöpartiet, om man nu inte är beredd att
            göra avkall på de höga kraven på djurskydd som vi har i Sverige,
            också inser att de problem som vi beskriver finns i verkligheten.
            Om man vill upprätthålla höga krav på djurskydd och god djurhälsa
            måste man se till att de problemen löses. Gudrun
          </note>
          <note>
            Lindvall sade i sitt första anförande här i dag att Miljöpartiet
            inte accepterar att hönsen hackar på varandra. Tyvärr har inte
            hönsen hört det, eller så rättar de sig inte efter Miljöpartiet.
            Vi kan inte tvinga på dem våra politiska önskemål. Vi kan lära
            oss hur höns beter sig. Vi kan lära oss att anpassa våra system
            till dem. Men vi kan inte göra det genom att låtsas att verkligheten
            är en annan än vad den faktiskt är. Det är vad Gudrun Lindvall
            och Miljöpartiet försöker göra.
          </note>
          <note type="speaker">
            Anf. 57 GUDRUN LINDVALL (mp) replik:
          </note>
          <note>
            Fru talman! Nej, det försöker vi inte göra. Vi har försökt göra
            någonting som Jordbruksverket skulle ha gjort, nämligen en seriös
            bedömning av det material som man har efter alla år.
          </note>
          <note>
            Man skall fundera på precis det som Annika Åhnberg sade för ett
            par inlägg sedan: Är det hybriden som avgör vilka resultat man
            får? Är fodersammansättningen viktig? I dag försöker man ta fram
            ett foder som är bättre anpassat till bruna höns på golv. Jag
            har också förstått att Jordbruksverket håller på att se över dessa
            kriterier. Man skall se om man skall ha dessa parametrar i kommande
            ny teknikprovning. Hur kommer den nya teknikprovningen att se
            ut? Man säger att man t.ex. skall ta hänsyn till det som handlar
            om foder och hybrider.
          </note>
          <note>
            Vid en ny teknikprovning finns det en fas där man försöker se
            vilka problem som finns, en fas när man försöker hitta åtgärder
            mot dessa och en fas när man ser hur det ser ut när man har hittat
            åtgärderna.
          </note>
          <note>
            Vi anser inte att detta har gjorts i det här fallet. I
          </note>
          <note>
            regeringens skrivelse redovisar man t.o.m. siffror från den allra
            första insättningen som en ny äggproducent hade. Dessutom var
            det en insättning som inte skulle ha varit med i en ny teknikprovning,
            eftersom hönsen gick ute. Det är också mycket märkligt att sådana
            saker som fel foder, fläktbrott och råttgift inte har sorterats
            bort.
          </note>
          <note>
            När det gäller ny teknikprovning håller vi med professor Bo Algers
            som säger att vi i dag har så stor kunskap att vi kan använda
            de högintensiva systemen.
          </note>
          <note>
            Men, återigen, vi skall se till att beläggningen är mindre än
            18 höns per kvadratmeter, och jag är övertygad om att man skall
            se över vilka regler som skall gälla för olika hybrider. Jag tror
            inte att det är riktigt att ha exakt samma förutsättningar och
            regler för alla hybrider, eftersom det visar sig att de vita hybriderna
            fungerar betydligt bättre än de bruna.
          </note>
          <note>
            Tyvärr har handeln fått för sig att det skall vara bruna ägg
            om det skall heta sprättägg. Jag hoppas att vi gemensamt kan verka
            för att handeln och konsumenten inser att vita höns som lägger
            vita ägg har samma rätt till en bra djurmiljö som bruna höns som
            lägger bruna ägg.
          </note>
          <note type="speaker">
            Anf. 58 Jordbruksminister ANNIKA ÅHNBERG (s) replik:
          </note>
          <note>
            Fru talman! Jag tror att vi kan fortsätta den här diskussionen
            länge utan att i sak komma särskilt mycket längre än vi nu har
            gjort. Jag vill bara säga att
          </note>
          <note>
            Jordbruksverket gör seriösa bedömningar, till skillnad från Gudrun
            Lindvall och Miljöpartiet.
          </note>
          <note>
            Jag vill också säga att vi inte på något sätt är oeniga om att
            det finns andra orsaker till problemen än systemet i sig. De orsakerna
            kan vara fodersammansättning eller en bristfällig avel som gör
            att de hybrider man använder inte fungerar bra i de här systemen.
          </note>
          <note>
            Det har vi inte varit oeniga om. Men vad jag har sagt är att
            konsekvenserna, oavsett orsakerna, blir förödande i ett storskaligt
            golvsystem. Därför måste nyteknikprovningen fortgå, och man måste
            ha tillräckligt många omgångar som fungerar bra för att kunna
            godkänna ett system.
          </note>
          <note>
            Detta utesluter på inget sätt att man arbetar för att förbättra
            aveln och förbättra fodret - tvärtom. Det är fullt förenligt,
            det är möjligt och det är t.o.m. önskvärt om vi skall kunna nå
            målet med den här utvecklingen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            7 § Livsmedelskontroll
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU14
          </note>
          <note>
            Livsmedelskontroll
          </note>
          <note type="speaker">
            Anf. 59 MARIE WILÉN (c):
          </note>
          <note>
            Fru talman! Jag vill börja med att yrka bifall till reservation
            3 till det här betänkandet.
          </note>
          <note>
            Betänkandet berör en del aktuella livsmedelsfrågor. De flesta
            frågorna tas upp på ett bra sätt. I något fall vill dock Centerpartiet
            gå längre - det gäller salmonellakontrollen. Men jag vill också
            beröra märkningen.
          </note>
          <note>
            Livsmedel, eller i mer vardagligt tal mat, berör oss alla. Jag
            tror att alla människor till och från funderar över maten - när
            vi handlar, när vi sitter vid matbordet osv. Givetvis tittar vi
            på priset, och också färskheten. Då handlar det främst om datummärkningen.
            Men jag tror också att många funderar kring varifrån maten kommer,
            om den är fri från exempelvis bakterier som kan göra en sjuk,
            hur djuren har haft det osv. Listan kan göras lång.
          </note>
          <note>
            Nu dyker det också upp en del nya saker i affärerna, som t.ex.
            genmodifierad mat, s.k. functional food, bestrålade kryddor osv.
          </note>
          <note>
            Kvaliteten på livsmedel är mycket viktig för konsumenten. Men
            ibland är det svårt att bedöma den när man handlar. Det som för
            den enskilde konsumenten ger ett livsmedel högre kvalitet är inte
            bara objektiva egenskaper utan också subjektiva värderingar. Minimikvalitet
            skall garanteras i lagstiftningen, och det är viktigt att denna
            kvalitet upprätthålls och garanteras av samhället.
          </note>
          <note>
            En aktuell fråga är förekomsten av salmonella i köttvaror som
            nu efter EU-inträdet kommer in i Sverige. Enligt svensk lag får
            det inte finnas sådan smitta i kött som förs in eller saluförs
            i vårt land. Att konsumenten kan känna sig säker på att detta
            tillgodoses är grundläggande för ett bevarat förtroende för den
            mat vi köper.
          </note>
          <note>
            De regler som gäller i övriga Europa för livsmedel, djurfoder
            och uppfödning av djur skiljer sig i flera avseenden från de svenska
            bestämmelserna. Mot den bakgrunden diskuterades också, innan Sverige
            blev medlem i EU, frågor om livsmedelskvalitet, och det gör det
            givetvis alltjämt.
          </note>
          <note>
            Genom medlemskapet har Sveriges möjligheter att utföra salmonellakontroller
            vid gränserna minskat.
          </note>
          <note>
            Det är dock viktigt att påpeka att Sverige i medlemskapsförhandlingarna
            fick ett undantag, ett mycket viktigt sådant, som innebär att
            kött som kommer från ett annat EU-land skall vara kontrollerat
            av en godkänd veterinär och förklarat fritt från salmonella.
          </note>
          <note>
            Ett intyg skall medfölja köttet till Sverige. Kontroller utförda
            av kommuner, vilka nu har ansvaret för importkontrollen, har dock
            visat att sådana intyg ibland saknas och att köttet även om intyg
            föreligger trots detta kan innehålla salmonella. De regler och
            krav som gäller enligt undantagsreglerna uppfylls alltså inte
            av vissa från andra EU-länder exporterande företag, och det skapar
            problem i Sverige.
          </note>
          <note>
            Tidigare har vårt land varit förskonat från salmonellasmittade
            livsmedel. Men förekomsten av salmonella i livsmedel har dessvärre
            ökat. Centerpartiet anser att regeringen måste ta denna situation
            på ännu större allvar än vad man gör i dag. Jag vill fråga regeringspartiets
            representant på vilket sätt man tänker se till att den kontroll
            som utförs i dag i Sverige kan effektiviseras.
          </note>
          <note>
            Fru talman! Märkningen är också oerhört viktig.
          </note>
          <note>
            Såsom redovisas i betänkandet är flertalet av EG:s rättsakter
            på livsmedelsområdet totalharmoniserade och gäller i hela EU.
            För Sveriges del är det ett problem, eftersom vi har en livsmedelsproduktion
            med högre krav vad gäller både användning av bekämpningsmedel,
            medicinering av djur och etiska regler för djuromsorg. Det är
            angeläget för oss alla att dessa former för produktion av våra
            livsmedel kan behållas.
          </note>
          <note>
            Skall detta vara möjligt får billigare alternativ, som har producerats
            på ett sätt som inte accepteras i
          </note>
          <note>
            Sverige, inte tillåtas slå ut de svenska produkterna.
          </note>
          <note>
            Märkning och information är därför viktigt. Märkningen bör ge
            besked om hur ett livsmedel har producerats, om djuromsorg och
            om hänsynen till miljön.
          </note>
          <note>
            Skall man som konsument kunna ta dessa hänsyn när man köper mat
            måste märkningen vara sådan att dessa egenskaper och förhållanden
            framgår.
          </note>
          <note>
            Vi är i dag ännu inte där. EU:s regelverk tillåter inte en sådan
            märkning. Sverige har agerat i EU för att få till stånd en bättre
            och tydligare märkning, och vi förutsätter att man fortsätter
            arbetet för att EU:s regler om märkning skall bli så tydliga och
            bra att konsumenten kan ges fullgod information.
          </note>
          <note>
            Jag vill slutligen, fru talman, beröra märkningen när det gäller
            genförändrade produkter. Den frågan börjar nu ställas på sin spets.
            Det syns inte på tomater, på soja eller på cornflakes att de är
            genförändrade, och därför krävs det märkning. Detta har också
            utskottet tidigare gjort ett tillkännagivande om.
          </note>
          <note>
            Jag vill också ställa en fråga. I tidningsartiklar har det tydligt
            framgått att jordbruksminister Annika
          </note>
          <note>
            Åhnberg slår fast att märkning av genmodifierade produkter eller
            varor som kan innehålla sådana skall ske. Livsmedelsverket däremot
            säger något annat i en artikel i ICA-nyheter den 27 februari.
            Det handlar om
          </note>
          <note>
            Carlshamns Mejeri, som har blivit anmält av Konsumenter i samverkan.
            Livsmedelsverket säger att om detta företag har bedömt att den
            genmodifierade sojaoljan är identisk med vanlig sojaolja behöver
            den inte märkas. Jag utgår från att det är jordbruksministerns
            besked som gäller: att de produkter som sojaolja används i kommer
            att märkas om det finns genmodifierad soja i dem.
          </note>
          <note type="speaker">
            Anf. 60 MAGGI MIKAELSSON (v):
          </note>
          <note>
            Fru talman! Detta betänkande handlar om motioner från den allmänna
            motionstiden. Vänsterpartiet har två motioner. Den ena handlar
            om märkning av livsmedel och den andra handlar om nödvändigheten
            av en minskad köttkonsumtion.
          </note>
          <note>
            I den första motionen, märkning av livsmedel, har avsikten varit
            att lyfta in en ny parameter i diskussionen om märkning. Litet
            grand kan man kanske säga att det går in i kravet på miljömärkning,
            som Marie
          </note>
          <note>
            Wilén var inne på. Men vi har valt att rikta in oss på transportsystemet.
          </note>
          <note>
            En allt större andel av våra livsmedel transporteras i dag. Eftersom
            vi lever i en internationell marknad, har en harmoniserad jordbrukspolitik
            och en fri marknad inom EU, betyder det också att livsmedel betraktas
            som varor vilka som helst och transporteras väldigt mycket.
          </note>
          <note>
            Det här får flera konsekvenser. Först och främst är själva transporterna
            i sig miljöstörande. Man kan också se de risker som långa transporter
            medför. Bl.a.
          </note>
          <note>
            sprids sjukdomar lättare. Detta tycker vi att utskottets majoritet
            har haft en mycket njugg hållning till. Man har kanske inte förstått
            innebörden i frågan, för man har över huvud taget inte berört
            själva yrkandet i betänkandet.
          </note>
          <note>
            Det kanske hade varit litet lättare om vi hade använt ordet energiåtgång
            i stället för transportsystem.
          </note>
          <note>
            Det är litet grand av samma sak. Om man tittar litet närmare
            på var det finns en stor besparingspotential när det gäller energi
            finner man att det är just transporterna av livsmedel man kan
            minska. Det kan vara intressant att diskutera i dessa dagar. Vi
            tycker att det här är en viktig fråga, som vi har velat lyfta
            fram på det här sättet.
          </note>
          <note>
            Den andra motionen handlar om minskad köttkonsumtion. Den bygger
            vi på ett svenskt ansvar också för den internationella och globala
            utvecklingen. Vi vet att djurhållning i stor skala innebär omfattande
            miljöförstöring. Framför allt kan man se detta i tredje världens
            olika länder. Man hugger ned tropisk regnskog för att få plats
            för boskapen. De stora boskapshjordarna orsakar erosion, ökenspridning
            och sådana saker. Man har ett ökat problem med global vattenbrist.
          </note>
          <note>
            Men också i de högintensiva systemen i den s.k.
          </note>
          <note>
            rika världen skapar köttproduktionen stora problem just genom
            att den bedrivs så intensivt och att man övergår till att i allt
            större utsträckning utfodra även idisslare med t.ex. spannmål.
          </note>
          <note>
            Mot denna bakgrund är det viktigt att man ser detta i ett globalt
            perspektiv. Det är nödvändigt att minska köttkonsumtionen totalt,
            men också att förändra den. Vi skall fortsätta att äta kött från
            idisslare, därför att de tillgodogör sig något som vi människor
            inte kan, nämligen gräs och örter. Däremot behöver vi förändra
            livsstilen. Vi behöver förändra inriktningen i det köttkonsumtionsmönster
            som vi har i dag. Det är inte farligt att låta bli att äta kött.
            I Sverige har det skett en mycket konstig reaktion på galna ko-sjukan.
            I
          </note>
          <note>
            Sverige av alla länder har köttkonsumtionen ökat. Här har vi
            möjligen inte uppfattat riskerna som så allvarliga.
          </note>
          <note>
            När det gäller den här frågan har jag en viss förståelse för
            att inte själva motionen har tillstyrkts. Men eftersom det här
            är en ny diskussion kommer vi tillbaka till frågan. I diskussionen
            i utskottet fanns det dock en viss förståelse för att det här
            är någonting som är viktigt och någonting som vi behöver diskutera
            framöver.
          </note>
          <note>
            Anledningen till att vi har reserverat oss är att detta inte
            bara är en fråga för internationella diskussioner. Det är inte
            en fråga för i första hand FAO, utan det här är något som vi också
            måste diskutera i
          </note>
          <note>
            Sverige. Även vi behöver se över vår livsstil. Hur vi äter och
            hur vi transporterar vår mat är en del av det hela. Därför vill
            jag, fru talman, yrka bifall till reservation 4 till detta betänkande.
          </note>
          <note>
            Jag vill också uttrycka stor sympati för det Marie
          </note>
          <note>
            Wilén sade i sitt anförande, både när det gäller salmonellakontrollen
            och annat. Detta är viktiga frågor.
          </note>
          <note>
            Vi kommer därför att stödja reservation 3 som Centerpartiet har
            utformat. Det var ett förbiseende att vi inte gjorde det redan
            i utskottet.
          </note>
          <note type="speaker">
            Anf. 61 PER LAGER (mp):
          </note>
          <note>
            Fru talman! Jag har skrivit en motion som handlar om manipulering
            av molekyler i livsmedel, närmare bestämt om den s.k. omestringen
            av fetter. Fettsyrorna byter plats, men de ursprungliga positionerna
            är avgörande för hur fettet tas upp av kroppen. Åtgärden är av
            kosmetisk karaktär för livsmedlet, men effekterna på vår hälsa
            är fortfarande okända.
          </note>
          <note>
            Det handlar om att konsumenten inte kan se om livsmedlet innehåller
            en förändring av fettmolekylernas naturliga form och har därför
            ingen möjlighet att välja bort livsmedlet. Utskottsmajoriteten
            anser tydligen inte att detta är viktigt, trots att livsmedelslagen
            poängterar den s.k. redlighetsprincipen, som innebär att konsumenten
            skall förstå vad livsmedlet innehåller. Hur skall man förstå att
            molekylerna är manipulerade, att fettet är omestrat, om det inte
            står på innehållsdeklarationen?
          </note>
          <note>
            När de härdade fetterna, de s.k. transfetterna, utsattes för
            kravet på märkning, bl.a. på grund av misstankar om hälsorisker,
            lyftes de ut ur margarinerna och ersattes av omestrade fetter.
            Självklart måste omestringsprocessen synas i innehållsdeklarationen.
          </note>
          <note>
            Även om EG:s rättsakter förbjuder EU-länderna att ha strängare
            eller liberalare bestämmelser, kan Livsmedelsverket råda livsmedelsindustrin
            på precis samma sätt som man har gjort och gör när det gäller
            genmanipulationen. Där har för övrigt beslut nyss fattats i
          </note>
          <note>
            EU om märkning när det gäller nya livsmedel. Att kalla t.ex.
            omestrad palmolja för palmolja är översatt ungefär som att fortsätta
            att kalla en hund som fått kattklor och rävsvans för hund. Vad
            leder en sådan förvirring till? Och vems syften tjänar den?
          </note>
          <note>
            I andra sammanhang är vi oerhört noga med försiktighetsprincipen
            - att kräva ofarlighet och alla kända kort på bordet innan vi
            accepterar ett nytt ämne.
          </note>
          <note>
            Vad som nu i själva verket sker är att livsmedelsindustrin tjänar
            pengar på konsumenternas okunskap.
          </note>
          <note>
            Vid omestring av palmolja försvinner flera goda egenskaper, samtidigt
            som risken för blodproppar ökar, åtminstone enligt gjorda djurförsök.
            Allt för att göra margarinet smidigt och lättsålt.
          </note>
          <note>
            Vad är det, fru talman, som håller på att ske inom livsmedelsindustrin?
            Vilka risker utsätts konsumenterna för? Det är dags att tänka
            två gånger innan man nästa gång köper sitt margarin. En kraftig
            opinion kunde ändra Livsmedelsverkets informations- och rådgivarroll
            när det gällde genmanipulationen. Varför lämnas samtidigt omestringen
            därhän? Måste det bli ett Herrans liv för att Livsmedelsverket
            skall praktisera redlighets- och försiktighetsprinciperna i sin
            rådgivande roll? Nej, ett tillkännagivande enligt reservationen
            hade varit på sin plats här och nu, för att visa att riksdagen
            tar de här förändringsprocesserna med okända effekter vad gäller
            hälsan på allvar, och att
          </note>
          <note>
            Sverige inom EU aktivt kommer att verka för att bl.a.
          </note>
          <note>
            omestringen av fetter skall ingå i en obligatorisk innehållsdeklaration
            av livsmedel.
          </note>
          <note>
            För övrigt har inte Sverige som Danmark krävt gränsvärden när
            det gäller de härdade fetterna. Matfettsindustrin i Sverige har
            funnit nya livsmedel för dessa, bl.a. med hjälp av Livsmedelsverket,
            som i totalharmoniseringens tecken anser att gränsvärden utgör
            tekniska handelshinder. Även det, fru talman, är något att tänka
            på när man nästa gång stoppar i sig konfekt, kex, soppor, såser
            och buljonger, där härdade fetter kan ingå bland ingredienserna.
          </note>
          <note>
            Fru talman! Jag yrkar härmed bifall till reservation nr 2 mom.
            3 om märkning av omestrade fetter.
          </note>
          <note type="speaker">
            Anf. 62 DAN ERICSSON (kd):
          </note>
          <note>
            Fru talman! Vi kristdemokrater har inte någon ordinarie ledamot
            i jordbruksutskottet, så vi får här i kammaren deklarera våra
            uppfattningar.
          </note>
          <note>
            Vad gäller det här betänkandet, fru talman, har jag inget yrkande,
            trots att vi har väckt ett par motioner.
          </note>
          <note>
            Utskottet har ju nu skrivit om dessa motioner på ett hyggligt
            och bra sätt, och jag nöjer mig med det vad gäller betänkandet.
          </note>
          <note>
            Men, fru talman, jag kommer att vidta en annan åtgärd vad gäller
            frågan om fastställande av gränsvärden för radon i dricksvatten,
            vilket en av motionerna gäller.
          </note>
          <note>
            Jag kommer i dag att av konstitutionsutskottet begära att de
            socialdemokratiska jordbruksministrarna -
          </note>
          <note>
            tidigare Margareta Winberg och nu Annika Åhnberg
          </note>
          <note>
            - granskas för hanteringen av frågan om fastställande av gränsvärde
            för radon i dricksvatten. Under snart två års tid har dessa ministrar
            utlovat att gränsvärdet snart skall fastställas. "Snart" är ju
            ett relativt begrepp, men samma sak kan inte upprepas alltför
            många gånger, och nu handlar det om en tid av två år.
          </note>
          <note>
            Den 31 mars 1995 ställde jag en interpellation till dåvarande
            jordbruksminister Margareta Winberg om fastställande av gränsvärde.
            I sitt svar och i debatten i riksdagen anförde ministern att förslag
            från Livsmedelsverket skall presenteras för regeringen i juni
            -
          </note>
          <note>
            detta var alltså 1995 - varefter regeringen skulle fatta beslut.
            I debatten anfördes vidare från regeringssidan att man jobbade
            skyndsamt med frågan, och ministern hade goda förhoppningar om
            att man skulle kunna fastställa ett gränsvärde vid den utsatta
            tiden.
          </note>
          <note>
            Den 24 januari 1996 ställde jag en ny fråga till jordbruksministern
            om gränsvärdet, och i efterföljande debatt anförde ministern att
            ärendet bereddes skyndsamt inom Regeringskansliet och att regeringen
            avsåg att före utgången av mars månad - alltså, fru talman, 1996
            - ta ställning till förslaget.
          </note>
          <note>
            Tiden går.
          </note>
          <note>
            Den 7 juni 1996 ställde jag en ny fråga till den nuvarande jordbruksministern,
            Annika Åhnberg, och i sitt skriftliga svar anförde ministern att
            ärendet bereddes inom Regeringskansliet med målsättning att beslut
            skulle fattas inom kort.
          </note>
          <note>
            Fru talman! Efter att på det här sättet ha försökt använda riksdagens
            kontrollinstrument, dvs. det frågeinstitut som finns, så långt
            möjligt, förberedde jag i nästa skede en motion i det här ärendet
            till allmänna motionstiden hösten 1996. I förberedelsearbetet
            engagerades riksdagens utredningstjänst, som i en PM den
          </note>
          <note>
            27 september skrev att det enligt uppgift från Jordbruksdepartementet
            ansågs troligt att ett beslut skulle komma under hösten. Detta
            var alltså 1996.
          </note>
          <note>
            Men, fru talman, eftersom jag vid det här laget var rätt luttrad
            vad gäller besked från Jordbruksdepartementet i den här frågan
            skrev jag ändå en motion med krav om att gränsvärde skall fastställas.
            Och i dag, den 12 mars 1997, debatteras så betänkandet med detta
            ärende i Sveriges riksdag. Jordbruksutskottet skriver i sitt betänkande
            att man förutsätter att arbetet fortskrider med största möjliga
            skyndsamhet, och det är ju i och för sig bra. Man kan alltid hoppas
            att regeringen skall fatta beslut i den här frågan.
          </note>
          <note>
            Men oavsett det är hela denna långa process, snart två år, oacceptabel.
            Jag anser att jordbruksministrarna i denna fråga visat allvarlig
            försumlighet och vilselett mig som parlamentariker genom att ständigt
            hävda att beslut skall fattas inom kort.
          </note>
          <note>
            Frågans karaktär är ju också av mycket allvarlig art. För länge
            sedan klargjordes att de barn som i dag andas in radonluft och
            dricker radonhaltigt vatten kan få betala ett fruktansvärt högt
            pris för detta om 20
          </note>
          <note>
            eller 30 år. Det är alltså frågan om en allvarlig hälsofara.
            Att regeringen då långhalar ett sådant här ärende och med öppna
            ögon fortsätter utsätta barn för denna hälsofara utan att fastställa
            gränsvärden för radon i dricksvatten är enligt min mening oacceptabelt.
            Livsmedelsverket har för länge sedan lämnat sina förslag, men
            regeringen har inte förmått samla sig till beslut.
          </note>
          <note>
            Jag hoppas att regeringen nu, som utskottet skriver, skall se
            till att arbetet fortskrider med största möjliga skyndsamhet och
            att beslut kommer till stånd.
          </note>
          <note>
            Det vore intressant om utskottets representant, Michael Hagberg,
            har något besked att ge om när ett sådant här beslut kan väntas.
          </note>
          <note>
            Allra sist vill jag, fru talman, säga att jag hyser sympati för
            det särskilda yttrande som Centerpartiet har i betänkandet och
            som berör märkning av genetiskt modifierade livsmedel. Där har
            ju vi kristdemokrater också motionskrav. Problemet är att eftersom
            vi inte sitter med i utskottet kan vi inte markera vår hållning
            där. På det här sättet har vi gjort det i alla fall.
          </note>
          <note type="speaker">
            Anf. 63 MICHAEL HAGBERG (s):
          </note>
          <note>
            Fru talman! Jag skall börja med att yrka bifall till hemställan
            i betänkandet och avslag på motionerna.
          </note>
          <note>
            Varför gör jag det i inledningen av mitt anförande då?
          </note>
          <note>
            Jo, jag tycker att regeringen på dessa områden har tagit initiativ
            som vi i utskottet anser vara till fyllest.
          </note>
          <note>
            Sedan skall vi också komma ihåg att flera av de frågor som diskuteras
            i dag och som kommer att fortsättningsvis diskuteras är underställda
            det regelverk som vi har att ta hänsyn till i och med att vi numera
            är medlemmar i EU.
          </note>
          <note>
            Det här betänkandet tar upp frågor som för oss konsumenter -
            både i vårt land och i resten av världen
          </note>
          <note>
            - är väldigt viktiga. Man ser att medvetenheten bland konsumenterna
            ökar. Vi vill veta vad vi äter och vad vi dricker. Det är väldigt
            viktigt att vi lyssnar och driver på utvecklingen, både som politiker
            och som konsumenter, så att vi kan nå ett ännu mera ekologiskt
            hållbart system för både produktion och förädling. Vi har kommit
            långt när det gäller produktion i god miljö, och vi måste på ett
            aktivare sätt lära oss att ännu mera förädla de produkter som
            vi producerar i vårt land. Det finns många konkurrensfördelar
            i Sverige som vi kan ta med oss när vi skall exportera livsmedelsprodukter
            till de medvetna konsumenterna, som blir fler och fler i resten
            av världen och kanske i första hand nu EU.
          </note>
          <note>
            Vi diskuterar i dag märkning av livsmedel, novel foods, functional
            foods, importkontroll, globala livsmedelsfrågor m.m. Det är här
            mycket engelska uttryck, men novel foods är nya typer av livsmedel
            och functional foods är livsmedel som upplevs ligga i gränslandet
            mellan livsmedel och mediciner. Detta är svårt för oss, eftersom
            det är en ny situation för oss att ha all direkt information och
            kunskap kring.
          </note>
          <note>
            Märkning av livsmedel är en fråga som har debatterats mycket,
            både i vårt land och i övriga EU. Det är bra. De regler som gäller
            för vårt medlemskap i EU
          </note>
          <note>
            och för alla EU-länder innebär att vi inte kan införa egna nationella
            regler, som flera motionärer vill. Men det innebär att vi som
            medlemmar i EU kan använda vår situation i EU som ett verktyg,
            ett vasst slipat verktyg, för att se till att vi i märkningsfrågorna
            kan få bättre information om vad produkter på olika nivåer innehåller.
          </note>
          <note>
            Vi vet att den nuvarande regeringen driver denna fråga på ett
            bra sätt. Vi vet också att regeringen har fått gehör för frågan
            om märkning när det gäller ursprung, ras och uppfödningsförhållanden
            och för att märkning skall vara obligatorisk för nötkött. Det
            berömda s.k. kopasset är ju ett led i detta.
          </note>
          <note>
            Svenska livsmedel håller en mycket hög kvalitet tack vare höga
            krav på odlingsmetoder och god djurhållning och tack vare en livsmedelsindustri
            som har god etik. Detta kommer att ge konkurrensfördelar, som
            jag nyligen nämnde. Den goda etiken och miljön kommer att tas
            emot med öppen famn av konsumenter i vårt land och i övriga EU.
            Vi har sett tendenser till detta redan.
          </note>
          <note>
            De nya livsmedlen, novel foods, är på utvecklingsstadiet. Vår
            regering har i EU-sammanhang inte tyckt att märkningen av dessa
            livsmedel har varit tillräcklig. Europaparlamentet har därför
            tillsatt en kommitté där man ansöker med god dokumentation om
            vad livsmedlet innehåller. Innehåller det genetiskt modifierade
            organismer skall det anges.
          </note>
          <note>
            Så har vi functional foods, alltså mat som gränsar till medicin.
            Här dyker det upp väldigt komplicerade frågor om var gränsen mellan
            mat och medicin går.
          </note>
          <note>
            Regeringen genomförde en hearing för någon vecka sedan där livsmedelsproducenter,
            konsumentorganisationer, fackliga organisationer och andra var
            med och diskuterade detta.
          </note>
          <note>
            Producenterna och näringen har, i ganska brett samförstånd, kommit
            överens om att genomföra ett första steg, ett s.k. egenåtgärdsprogram.
            Det gäller alltså att man med stor ödmjukhet tillsammans skall
            diskutera utvecklingen på livsmedelsområdet inom den här sektorn.
            Det kändes i luften att man var på rätt väg i diskussionerna om
            functional foods.
          </note>
          <note>
            I utskottet har vi också diskuterat detta, och vi är inte heller
            helt klara över var balansgången går mellan medicin och mat. Därför
            har vi sagt att vi skall göra en liknande hearing, dit vi skall
            bjuda in organisationer och andra som har uppfattningar om den
            här verksamheten. Det skall vi göra så fort som möjligt. Där skall
            vi kunna skaffa oss kunskaper, såväl politiker som konsumenter
            och producenter. Vi skall se till att driva opinion i den här
            frågan, så att det klargörs vad som gäller för framtiden.
          </note>
          <note>
            När det gäller importkontrollen har vi redan i medlemsförhandlingarna
            fått garantier för att färskt kött, levande nötkreatur, svin och
            visst fjäderfä som förs in i landet skall vara fria från salmonella.
          </note>
          <note>
            Livsmedelsverket har anledning att följa den här frågan, och
            man gör det också. Livsmedelsverket har varit hos oss i utskottet
            och redovisat delar av detta och kommer att slutredovisa hela
            uppföljningen i oktober i år. Då skall vi ha det som ett underlag
            för att diskutera salmonellafrågan i framtiden.
          </note>
          <note>
            Några talare har tagit upp en diskussion om den globala livsmedelsförsörjningen.
            Det finns även internationella organisationer som vi har att samarbeta
            med och i, där vi också kan vara med och påverka utvecklingen.
            Det har gått bra för oss i den delen. Vi har fått gehör för den
            miljöhänsyn och den inriktning som vi vill ha på det hela.
          </note>
          <note>
            Vi tycker att det är viktigt att jobba för att även de här frågorna
            lyfts fram, med den internationella solidariteten i spetsen, från
            oss i de länder som är rika. I
          </note>
          <note>
            vårt land är vi t.ex. väldigt rika på vatten. Vatten är det största
            och viktigaste livsmedlet i hela världen, både för att få grödor
            att växa och för att tillverka produkter. Vi måste också kunna
            dricka rent och fint vatten. Det är oerhört viktigt att vi med
            den forskning som vi har på vattenområdet och de erfarenheter
            vi har där tar med oss våra kunskaper och delar med oss av dem.
          </note>
          <note>
            Vi har också kommit långt med ekologiskt odlade produkter. Vi
            har kommit långt med att ta stor miljöhänsyn när vi framställer
            produkter. Även detta finns det stor anledning för oss i vårt
            land att föra med oss i internationella forum.
          </note>
          <note>
            Det finns partier som inte tyckte att det var hundraprocentigt
            bra att Sverige gick med i EU. Men när man kan använda EU som
            ett slipat verktyg om man vill driva frågor som ett parti eller
            flera partier kan tyckas vara intresserade av, skall man med kraft
            utnyttja situationen.
          </note>
          <note>
            Jag tycker avslutningsvis att den nuvarande jordbruksministern
            verkligen har sett till att med kraft driva de frågorna i EU och
            att vi har fått gott gehör för de erfarenheter som vi har i vårt
            land.
          </note>
          <note type="speaker">
            Anf. 64 DAN ERICSSON (kd) replik:
          </note>
          <note>
            Fru talman! Michael Hagberg inledde med att säga att regeringens
            initiativ på de områden som betänkandet omfattar är till fyllest.
            Då måste jag ställa frågan till Michael Hagberg: På vilket sätt
            är det till fyllest i fråga om fastställande av gränsvärden för
            radon i dricksvatten? Det är en fråga som regeringen under nästan
            två års tid har sagt att man snart skall fastställa, för att sedan
            återigen säga att den snart skall fastställas. På vilket sätt
            är detta till fyllest?
          </note>
          <note>
            Jag har inte lastat utskottet eller riksdagen för hanteringen
            av frågan, Michael Hagberg. Det handlar om ett regeringsbeslut.
            Jag har ställt krav på ministrarna. Till slut skrev jag då en
            motion.
          </note>
          <note>
            Utskottet skriver rätt tydligt i sitt betänkande:
          </note>
          <note>
            "Utskottet har erfarit att frågan om fastställande av gränsvärden
            för radon i dricksvatten och ersättning för sanering av radonförorenade
            dricksvattenbrunnar under lång tid varit föremål för beredning
            i Regeringskansliet. Utskottet förutsätter att arbetet fortskrider
            med största möjliga skyndsamhet."
          </note>
          <note>
            Michael Hagberg kanske kan ge ett besked nu:
          </note>
          <note>
            Finns det någon ny tidpunkt, eller är det "snart" som gäller
            fortfarande? Vi vet ju vad det är värt.
          </note>
          <note>
            Men den första frågan är: Vad är det som är till fyllest med
            hanteringen av denna fråga från regeringens sida?
          </note>
          <note type="speaker">
            Anf. 65 MICHAEL HAGBERG (s) replik:
          </note>
          <note>
            Fru talman! Regeringen har insett att det här är en stor fråga
            - möjligen större än vad t.o.m. Dan Ericsson tror. Om jag skulle
            vara som Dan Ericsson och i
          </note>
          <note>
            Kolmårdenskogarna skulle gräva en ny brunn till min sommarstuga,
            kanske jag var tvungen att utrusta mig med både slagruta och geigermätare.
            Vi har inte haft de kunskaper som vi nu har om radonunderstrålningen
            till våra brunnar.
          </note>
          <note>
            Att bara kontrollera alla brunnar som finns överallt i vårt land
            skulle naturligtvis innebära ett oerhört projekt, och det har
            regeringen naturligtvis förstått. I
          </note>
          <note>
            och med att regeringen har förstått det tar det tid att bereda
            frågan. Vi i utskottet har också förstått att det här är en oerhört
            viktig och bred fråga, som betyder mycket.
          </note>
          <note>
            Som jag sade i mitt anförande, är vattnet vårt främsta livsmedel,
            och det skall vara rent och fint när vi dricker det. Jag är övertygad
            om att Dan Ericsson från regeringen kommer att få förslag om hur
            frågan skall behandlas, både genom den här debatten och genom
            att han har anmält frågan till konstitutionsutskottet. Det kommer
            alltså att bli en bred debatt. Men frågan är stor - möjligen större
            än vad Dan Ericsson har tänkt sig.
          </note>
          <note type="speaker">
            Anf. 66 DAN ERICSSON (kd) replik:
          </note>
          <note>
            Fru talman! Det är klart att frågan är stor. Det har vi vetat
            i 20 års tid, vad gäller riskerna med radonstrålningen. Ansvariga
            myndigheter har inte sparat någon möda när det har gällt att spåra
            radonet. Dess förekomst har kartlagts. Man vet hur problemen skall
            undanröjas. Men ändå går det väldigt trögt.
          </note>
          <note>
            Livsmedelsverket har lagt fram sina förslag till gränsvärden
            för länge sedan; det finns tydligt redovisat. Regeringen har då
            gång på gång sagt att man skall fastställa detta och har t.o.m.
            angett tidpunkter. Det är nu ett år sedan som regeringen senast
            klart angav en tidpunkt. Det är handlingskraften som inte finns
            hos regeringen i den här frågan.
          </note>
          <note>
            Vad jag ville skona Michael Hagberg från var att ta på sig ansvaret
            för det här. När han säger att regeringens hantering av detta
            är till fyllest tar han på sig ett riksdagsansvar för den senfärdighet
            som har präglat frågans hantering. Jag tycker att Michael Hagberg
            inte skall göra det, utan han skall också ställa sina krav på
            regeringen, som det står i utskottsbetänkandet.
          </note>
          <note>
            Min fråga var också om Michael Hagberg hade någon ny tidpunkt
            att ange, men jag förstår nu att det inte finns någon sådan. Nu
            handlar det om att frågan är så stor, att det nu är ett stort
            töcken över huvud taget. Det är nästan värre än om man säger att
            frågan bereds och att besked skall komma snart. Men utskottet
            har tydligt skrivit att regeringen nu måste arbeta med det här.
            Backa då inte på detta, Michael Hagberg!
          </note>
          <note type="speaker">
            Anf. 67 MICHAEL HAGBERG (s):
          </note>
          <note>
            Fru talman! Det gör jag naturligtvis inte. Jag yrkade ju nyss
            bifall till hemställan i det betänkande som vi här har att diskutera.
            Vi kommer naturligtvis att driva på regeringen. Men jag tycker
            inte att regeringen skall komma med någon halvmesyr. Det skall
            vara ett ordentligt genomarbetat förslag, så att vi kan fatta
            ett ordentligt beslut, som gäller för framtiden.
          </note>
          <note>
            Dan Ericsson har inte fått de besked som han önskat under dessa
            två år, men jag hoppas och vet att regeringen kommer med ett förslag,
            som är väl genomarbetat och väl genomtänkt och som kommer att
            ligga till grund för utvecklingen på det här området.
          </note>
          <note type="speaker">
            Anf. 68 MARIE WILÉN (c) replik:
          </note>
          <note>
            Fru talman! Jag skulle vilja ha ett tydligare svar av
          </note>
          <note>
            Michael Hagberg om importkontrollen av salmonella.
          </note>
          <note>
            Han tar upp att Livsmedelsverket har inlett en omfattande undersökning
            och att den skall vara klar till oktober 1997. Det är bra. Men
            vad händer under tiden? Det är ett tag dit, och vi vet att problemen
            finns.
          </note>
          <note>
            Det finns mycket tydliga regler, och vi har fått undantag när
            det gäller att föra in kött till Sverige. Trots det kommer det
            tyvärr in salmonellasmittat kött. Det är inte tillfredsställande.
          </note>
          <note>
            Jag ställde frågan om man är beredd att se till att den kontroll
            som utförs i dag kan effektiviseras, kanske genom en ökad provtagning,
            för att vi skall känna en trygghet i att verkligen ha salmonellafria
            livsmedel. Jag skulle vilja få ett tydligare svar på den frågan:
          </note>
          <note>
            Är man beredd att effektivisera kontrollerna redan nu?
          </note>
          <note type="speaker">
            Anf. 69 MICHAEL HAGBERG (s) replik:
          </note>
          <note>
            Fru talman! Marie Wilén tog upp hur vi på ett aktivt sätt skall
            kunna effektivisera livsmedelskontrollen. Det var bra att Marie
            tog upp den frågan. Hon tänker naturligtvis på att det alldeles
            nyligen kom in ett gäng kycklinglår som var smittade med salmonella.
            Det gör naturligtvis att man blir orolig för att det finns fler
            produkter i handeln som är smittade.
          </note>
          <note>
            Livsmedelsverket säger att inga salmonellasmittade produkter
            har kommit ut i handeln. Det har faktiskt t.o.m. minskat något
            sedan vi kom med i EU. Detta finns nämnt i betänkandet, och det
            berättade också
          </note>
          <note>
            Livsmedelsverket när vi hade en hearing i utskottet.
          </note>
          <note>
            Men det är inte nog med det. Vad vi nu är oroliga för är att
            det nu från andra länder kommer in produkter som är smittade med
            olika saker. Därför föreslås det att vi skall anslå 24 miljoner
            kronor för att kunna effektivisera kontrollen av produkter som
            kommer från tredje land och att de pengarna skall kunna användas
            lokalt på olika platser i landet.
          </note>
          <note>
            I sitt anförande tog Marie Wilén upp jordbruksministerns besked
            att genmanipulerade livsmedel skall märkas och ställde det mot
            det faktum att Livsmedelsverket vilar på hanen i detta avseende.
            Det är naturligtvis jordbruksministerns anslag som gäller.
          </note>
          <note>
            Det är ju det anslag som gäller även i EU. Att Livsmedelsverket
            på den punkten vilar på hanen kan jag inte alls förstå. Alltså
            gäller det som jordbruksministern har sagt.
          </note>
          <note>
            Jordbruksdepartementet har ju tillsatt en utredning som skall
            titta närmare på livsmedelstillsynen och se till att vi får klara
            riktlinjer för samarbetet mellan kommunerna och staten och även
            för samarbetet mellan olika kommuner. Även avgiftssystemet skall
            tas upp. Dessa tre saker tycker jag är offensiva förslag för att
            förstärka livsmedelskontrollen i vårt land.
          </note>
          <note type="speaker">
            Anf. 70 MARIE WILÉN (c) replik:
          </note>
          <note>
            Fru talman! Michael Hagberg hänvisar till att
          </note>
          <note>
            Livsmedelsverket säger att förekomsten av salmonella i kött inte
            ökar. Det uppfattar jag som en sanning med modifikation. Det är
            nog egentligen så att man inte har hunnit ta tillräckligt mycket
            prover. Det kommer mer kött från andra länder in i Sverige, och
            som jag har uppfattat det hinner inte kommunerna kontrollera i
            den omfattning som skulle behövas. Därför vet man inte riktigt
            hur situationen är.
          </note>
          <note>
            Jag utgår från att man verkligen jobbar med den frågan och ser
            till att detta blir effektivare. Det är en mycket viktig fråga.
          </note>
          <note>
            Jag tycker att det var ett bra besked som Michael
          </note>
          <note>
            Hagberg gav när det gäller märkningen, nämligen att det givetvis
            är jordbruksministerns besked som gäller och inte uttalanden från
            Livsmedelsverket som kan verka i annan riktning. Jag har sett
            liknande uttalanden när det gäller bestrålning av kryddor, där
            jag tyckte att jordbruksministern gav ett bra besked om att det
            bara gällde kryddor, även om jag inte vill ha bestrålning alls.
            Jag tycker att det är bra att få ett besked om att genmodifierade
            livsmedel givetvis skall märkas.
          </note>
          <note type="speaker">
            Anf. 71 MICHAEL HAGBERG (s) replik:
          </note>
          <note>
            Fru talman! Det är möjligt att Marie Wilén har rätt i att stickprovskontrollerna
            har blivit färre. Det kan jag inte svara på. Den frågan ställdes
            inte direkt till
          </note>
          <note>
            Livsmedelsverket. Men det finns också regionala skillnader mellan
            kommuner. Det finns faktiskt i vårt land vissa kommuner som inte
            har lika mycket pengar i plånboken som andra.
          </note>
          <note>
            Den kommitté som jordbruksministern nu tillsätter skall titta
            närmare på de kommunala och regionala sambanden. Vi måste naturligtvis
            se till att vi har ett system som gör att man kontrollerar kycklinglår
            som importerats till Sala på samma sätt som om de hade kommit
            till Kil. Det får ju inte vara någon skillnad i tryggheten för
            konsumenterna i olika områden i Sverige.
          </note>
          <note>
            Kommittén, vars direktiv jag nu har fått på mitt skrivbord, kommer
            att kunna få se över även de sakerna. Detta kan man alltså styra
            med de avgifter som importörer och producenter får betala. Jag
            tycker att det känns som ett verktyg som vi kommer att kunna använda.
            Jag tror, fru talman, att även Marie Wilén när hon tittar på kommittédirektiven
            kommer att se det som en möjlighet. Kommittén skall inte sitta
            i någon långbänk, som en del andra kommittéer tydligen har gjort,
            utan den skall enligt vad jag kan förstå vara färdig till årsskiftet.
          </note>
          <note type="speaker">
            Anf. 72 MAGGI MIKAELSSON (v) replik:
          </note>
          <note>
            Fru talman! Jag skulle vilja återknyta till diskussionen om livsstilsfrågor
            och köttkonsumtion. Jag tycker att svaret i betänkandet är bra
            till hälften. Den halva som inte är bra är den som inte finns
            där - det som jag skulle vilja att det skulle stå där finns inte
            med. Det står nämligen så här: "Utskottet delar motionärernas
            uppfattning så till vida att globala miljöoch resursfrågor kräver
            allt större uppmärksamhet i livsmedelspolitiska sammanhang." Tidigare
            har man också nämnt att det gäller ekologiskt producerade livsmedel
            osv. Men sedan säger man: "Dessa frågor bör främst diskuteras
            inom ramen för Sveriges verksamhet i EU, FAO och övriga internationella
            fora."
          </note>
          <note>
            Där skulle jag vilja fråga Michael Hagberg om vi inte har ett
            ansvar för att göra någonting på hemmaplan också. Jag skall ta
            två exempel.
          </note>
          <note>
            I dag finns det bland ungdomar ett ökande intresse för att äta
            vegetarisk mat i skolorna. Det säger man nej till i vissa skolor.
            Man säger att det blir dyrare eller man kräver intyg eller krånglar
            till det på något annat sätt. Det tycker jag är fel. Jag kan inte
            förstå att det kan vara dyrare med vegetarisk mat - det handlar
            ju ofta om rotsaker och den typen av mat som trots allt är billig.
          </note>
          <note>
            Den andra frågan gäller den diskussion som veganerna lyfter fram.
            Självklart måste man ta avstånd från de terrorhandlingar som de
            begår. Men det som en del av veganrörelsen pekar på är att vi
            har ett individuellt ansvar också för hur våra livsmedel och konsumtionsmönstren
            i vår del av världen påverkar utvecklingen i övriga delar av världen.
            Där menar jag att vi har ett ansvar, inte bara som enskilda individer
            utan också Sverige som nation. Därför skulle jag vilja fråga varför
            utskottet inte har velat titta närmare också på ett svenskt ansvar
            i Sverige för de här frågorna.
          </note>
          <note type="speaker">
            Anf. 73 MICHAEL HAGBERG (s) replik:
          </note>
          <note>
            Fru talman! Jag kommer att tänka på när jag satt i verkställande
            utskottet i skolstyrelsen i Katrineholm och vi skulle diskutera
            bespisningsverksamheten och vilken typ av mat vi skulle servera
            skolbarnen under kommande termin. Det var ganska enkelt att se
            vilket svar man skulle få om man frågade barnen - jag behöver
            väl inte säga att det var hamburgare, pizza, spagetti med köttfärssås
            och pannkakor. Frågade man lärarna var det större bredd på önskemålen
            om näringsintag, och pratade man med husmor fick man en tredje
            typ av önskemål.
          </note>
          <note>
            Det vi gjorde var att vi satte i gång med en ordentlig informationskampanj
            på skolan om vad kostcirkeln är och vad kostcirkeln innebär: Man
            kan inte äta ensidig kost, för då trillar tänderna ut till slut,
            för att formulera det drastiskt.
          </note>
          <note>
            På samma sätt handlar det här om huruvida vi i riksdagen skall
            fatta beslut om vad folk skall äta. Det är klart att vi skall
            vara med och styra, det är klart att vi skall vara med och påverka,
            det är klart att vi skall vara med och uppmuntra, och den uppmuntran
            går ut på att vi opinionsbildar. Jag kan inte se att vi här kan
            lagstifta om vad folk skall äta, för att formulera det drastiskt
            igen; jag vill egentligen inte vara drastisk, för man skall vara
            ödmjuk när det gäller livsmedelsfrågor.
          </note>
          <note>
            Vi måste se till att det skapas förutsättningar för att folk
            skall bli informerade; vi måste bedriva en opinionsbildning om
            vad som är rätt och vad som är fel, vad som är näringsriktigt
            och inte näringsriktigt.
          </note>
          <note>
            Det måste vara vår uppgift. Därför är det svårt. På det här området
            om något är det marknaden som styr.
          </note>
          <note>
            Men vi måste styra marknaden genom opinionsbildning. Då kan vi
            nå framgång.
          </note>
          <note type="speaker">
            Anf. 74 MAGGI MIKAELSSON (v) replik:
          </note>
          <note>
            Fru talman! Michael Hagberg och jag är överens.
          </note>
          <note>
            Vi kan inte lagstifta om vad folk skall äta. Däremot har vi ett
            ansvar just när det gäller information, som
          </note>
          <note>
            Michael Hagberg själv var inne på. Vi skall informera om matens
            näringsinnehåll, men också om det globala ansvar som vi behöver
            ta. Jag tycker att det är att smita ifrån ansvaret att säga att
            vi bara skall driva frågorna i internationella sammanhang. Det
            är därför jag har velat lyfta fram frågan. Jag tror att vi behöver
            föra denna diskussion i Sverige. Vi behöver diskutera vilket vårt
            miljöutrymme är, vilken rätt vi har och på vilken nivå vi skulle
            behöva äta för att livsmedlen skall fördelas rättvist över jorden.
            Sådana siffror och sådana mått är viktiga att ta fram, men inte
            för att tvinga folk eller ge folk dåligt samvete.
          </note>
          <note>
            Jag är fullt medveten om att folk kommer att äta både det ena
            och det andra oavsett vilka lagar vi stiftar. Det tycker jag att
            folk skall göra. Det handlar om att starta en informationskampanj
            och inleda en diskussion om ett mycket större uppdrag som vi har,
            nämligen att se till att fördelningen över jorden blir rättvisare.
            Det kan vi inte bara överlämna till FAO
          </note>
          <note>
            och EU.
          </note>
          <note type="speaker">
            Anf. 75 MICHAEL HAGBERG (s) replik:
          </note>
          <note>
            Fru talman! Det är faktiskt så. Men det är bättre att vi driver
            det internationella solidaritetsarbetet på livsmedelsområdet genom
            Europasamarbetet och
          </note>
          <note>
            FAO och andra internationella institutioner. Det är bättre än
            att jag framför mina åsikter i Köpenhamn eller Rom. Det är bättre
            att jag använder mig av de verktyg jag har i de demokratiskt tillsatta
            organisationerna.
          </note>
          <note>
            När det gäller opininionsbildning i Sverige har
          </note>
          <note>
            Maggi Mikaelsson, fru talman och jag ett gemensamt ansvar för
            att informera så att barn och ungdomar, folk och gemene man äter
            och stoppar i sig så näringsrik kost som möjligt. Det är faktiskt
            viktigt.
          </note>
          <note>
            Det är två saker. Opinionsbildning sker lokalt för att det växande
            släktet i Sverige skall äta näringsriktig kost. Vi bedriver internationellt
            solidaritetsarbete genom de organisationer vi arbetar i.
          </note>
          <note type="speaker">
            Anf. 76 PER LAGER (mp):
          </note>
          <note>
            Fru talman! Med anledning av min motion, som handlar om omestrade
            fetter, skulle jag vilja ställa några små frågor till Michael
            Hagberg. Ser inte Michael Hagberg faran med att dölja processer
            och manipulationer vid tillverkning av livsmedel? Det är precis
            vad som sker när det gäller omestringen. Hur fungerar egentligen
            redlighets- och försiktighetsprinciperna när vi är fjättrade till
            EG:s rättsregler? Har inte konsumenten rätt att få veta hur livsmedlet
            framställts och vad det innehåller?
          </note>
          <note>
            Så sent som den 1 oktober 1996 uttalade sig Åke
          </note>
          <note>
            Bruce, Livsmedelsverket, i radion. Han sade bl.a. att barn under
            ett år inte bör äta omestrade fetter. Hur menar Michael Hagberg
            att konsumenten skall kunna välja när det inte finns innehållsdeklarationer?
          </note>
          <note>
            Michael Hagberg nämnde också EU som ett vasst verktyg för att
            driva märkningsfrågor, men hur går det ihop med detta?
          </note>
          <note type="speaker">
            Anf. 77 MICHAEL HAGBERG (s):
          </note>
          <note>
            Fru talman! Per Lager nämner mitt namn vid flera tillfällen.
            Per Lager har skrivit en motion som betyder mycket i debatten,
            naturligtvis. Miljöpartiet driver sin spetsfråga om de omestrade
            fetterna på ett område i hela livsmedelssammanhanget.
          </note>
          <note>
            Är produkten genmanipulerad skall det faktiskt framgå; då skall
            produkten märkas. Är den inte märkt följer inte producenten de
            regler som gäller. Vad det än må vara skall produkten märkas om
            den genmanipulerats.
          </note>
          <note>
            Huruvida omestring innebär genmanipulation vet jag inte. Jag
            har ingen kunskap. Jag vet inte allting.
          </note>
          <note>
            Men det vet Per Lager. Om han kan tala om för mig här i kammaren
            att denna typ av fetter är genmanipulerade skall vi också försöka
            se till att det syns på förpackningen. EU är ett vasst verktyg
            vad gäller alla frågor utom just frågan om fetterna, tydligen.
          </note>
          <note type="speaker">
            Anf. 78 PER LAGER (mp):
          </note>
          <note>
            Fru talman! Om Michael Hagberg hade läst motionen hade han förstått
            att omestring innebär att fettsyrorna byter plats. Det är inte
            genmanipulering.
          </note>
          <note>
            Det är en helt annan sak. Det är dessvärre kanske lika allvarligt,
            eftersom vi inte känner till hälsoeffekterna.
          </note>
          <note>
            Det är det som är poängen. Försiktighetsprincipen säger att vi
            inte skall införa nya ämnen när vi inte vet vad de innehåller.
            Detta är oerhört viktigt. Själva omestringsprocessen kan nu florera
            utan att vi på något sätt kan hindra den.
          </note>
          <note>
            Det är ett krav, tycker jag, att konsumenterna får veta om det
            har skett omestring. Man måste kunna välja bort sådana produkter,
            helt enkelt, speciellt eftersom det har kommit allvarliga uttalanden
            från
          </note>
          <note>
            Livsmedelsverket.
          </note>
          <note>
            Eftersom EG-rättsreglerna gäller i Sverige kan vi inte gå före.
            Detta är ett av de eländen som är förknippade med EU; vi kan inte
            gå före. Vi kan inte utveckla vår kunskap och vara mer försiktiga.
            Vi kan ändå kräva av Livsmedelsverket att man går ut och ger råd
            till livsmedelsindustrin. Det är den vägen vi kan gå. Det är det
            jag menar med reservationen. Skall vi göra något skall vi kräva
            att Livsmedelsverket går ut och ger råd. Vi skall också kräva
            att Sverige gör en kraftfull insats i EU, just för att få en förändring
            till stånd på detta område.
          </note>
          <note type="speaker">
            Anf. 79 MICHAEL HAGBERG (s):
          </note>
          <note>
            Fru talman! Per Lagers omestrade fetter var alltså inte genmanipulerade.
            Jag hade läst motionen.
          </note>
          <note>
            Inför denna debatt förstod jag att vi skulle diskutera märkning
            väldigt mycket. Jag gick och frågade personalen på Konsum i Katrineholm
            om hur de tyckte att märkningen fungerade. De sade till mig att
            det är ett oerhört komplicerat system. De hade fått beställa hem
            en bok. Trots att de är fackmän och jobbar med dessa saker klarar
            de inte av hela registret av märkningar. De måste ha uppslagsboken
            så att de kan svara på konsumenternas berättigade frågor.
          </note>
          <note>
            När det gäller frågan om omestringen, som Miljöpartiet för fram
            som sin livsmedelsprofil, vill jag i all ödmjukhet säga att jag
            inte kan svara på om omestring är farlig eller inte för konsumenterna.
            Livsmedelsverket har sagt att det finns faror. Jag kommer att
            ta upp frågan med dem. Är det så skall vi naturligtvis se till
            att vi blir informerade. Även den delen kommer att kunna finnas
            med i den uppslagsbok som vi behöver ha i våra handelshus i framtiden.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            JoU9 Alternativ till traditionell burhållning av höns
          </note>
          <note>
            Återförvisningsyrkande (mp)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Votering:
          </note>
          <note>
            297 för avslag
          </note>
          <note>
            17 för bifall
          </note>
          <note>
            35 frånvarande
          </note>
          <note>
            Andre vice talmannen konstaterade att mindre än en tredjedel
            av de röstande hade bifallit återförvisningsyrkandet.
          </note>
          <note>
            Kammaren hade således avslagit återförvisningsyrkandet.
          </note>
          <note>
            Partivis fördelning av rösterna:
          </note>
          <note>
            För avslag: 147 s, 75 m, 22 c, 21 fp, 19 v, 13 kd
          </note>
          <note>
            För bifall: 1 fp, 16 mp
          </note>
          <note>
            Frånvarande: 14 s, 5 m, 5 c, 4 fp, 3 v, 2 mp, 2 kd
          </note>
          <note>
            Mom. 1 (ändring av djurskyddsförordningen
          </note>
          <note>
            [1988:539], m.m.)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            273 för utskottet
          </note>
          <note>
            38 för res. 1
          </note>
          <note>
            2 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 21 c, 20 fp, 1 v, 13 kd
          </note>
          <note>
            För res.: 1: 3 m, 2 fp, 18 v, 15 mp
          </note>
          <note>
            Avstod: 1 m, 1 c
          </note>
          <note>
            Frånvarande: 14 s, 5 m, 5 c, 4 fp, 3 v, 3 mp, 2 kd
          </note>
          <note>
            Mom. 13 (forskning om modifierade burar)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            17 för res. 8
          </note>
          <note>
            2 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 75 m, 21 c, 21 fp, 18 v, 13 kd
          </note>
          <note>
            För res. 8: 1 fp, 16 mp
          </note>
          <note>
            Avstod: 1 c, 1 v
          </note>
          <note>
            Frånvarande: 14 s, 5 m, 5 c, 4 fp, 3 v, 2 mp, 2 kd
          </note>
          <note>
            Mom. 16 (dispens för nya insättningar)
          </note>
          <note>
            1. utskottet
          </note>
          <note>
            2. res. 9 (v, mp)
          </note>
          <note>
            Votering:
          </note>
          <note>
            277 för utskottet
          </note>
          <note>
            35 för res. 9
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 74 m, 22 c, 21 fp, 13 kd
          </note>
          <note>
            För res. 9: 1 fp, 19 v, 15 mp
          </note>
          <note>
            Avstod: 1 m
          </note>
          <note>
            Frånvarande: 14 s, 5 m, 5 c, 4 fp, 3 v, 3 mp, 2 kd
          </note>
          <note>
            Mom. 18 (villkor för dispens enligt viss lagstiftning)
          </note>
          <note>
            1. utskottet
          </note>
          <note>
            2. res. 11 (mp, fp)
          </note>
          <note>
            Votering:
          </note>
          <note>
            276 för utskottet
          </note>
          <note>
            38 för res. 11
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 75 m, 22 c, 19 v, 13 kd
          </note>
          <note>
            För res. 11: 22 fp, 16 mp
          </note>
          <note>
            Frånvarande: 14 s, 5 m, 5 c, 4 fp, 3 v, 2 mp, 2 kd
          </note>
          <note>
            Mom. 20 (Sveriges agerande i EU)
          </note>
          <note>
            1. utskottet
          </note>
          <note>
            2. res. 13 (v, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 22 (rapportering till riksdagen)
          </note>
          <note>
            1. utskottet
          </note>
          <note>
            2. res. 14 (v, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU14 Livsmedelskontroll
          </note>
          <note>
            Mom. 3 (märkning av livsmedel som innehåller omestrade fetter)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            293 för utskottet
          </note>
          <note>
            17 för res. 2
          </note>
          <note>
            1 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 74 m, 22 c, 21 fp, 18 v, 13 kd
          </note>
          <note>
            För res. 2: 1 v, 16 mp
          </note>
          <note>
            Avstod: 1 fp
          </note>
          <note>
            Frånvarande: 16 s, 6 m, 5 c, 4 fp, 3 v, 2 mp, 2 kd
          </note>
          <note>
            Mom. 5 (importkontroll av livsmedel)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            257 för utskottet
          </note>
          <note>
            52 för res. 3
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 75 m, 22 fp, 3 v, 13 kd
          </note>
          <note>
            För res. 3: 21 c, 16 v, 15 mp
          </note>
          <note>
            Avstod: 1 s
          </note>
          <note>
            Frånvarande: 16 s, 5 m, 6 c, 4 fp, 3 v, 3 mp, 2 kd
          </note>
          <note>
            Mom. 6 (minskad köttkonsumtion)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            278 för utskottet
          </note>
          <note>
            35 för res. 4
          </note>
          <note>
            1 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 75 m, 22 c, 21 fp, 13 kd
          </note>
          <note>
            För res. 4: 1 fp, 18 v, 16 mp
          </note>
          <note>
            Avstod: 1 v
          </note>
          <note>
            Frånvarande: 14 s, 5 m, 5 c, 4 fp, 3 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av andre vice talmannen medgav kammaren att konstitutionsutskottets
            betänkanden KU14
          </note>
          <note>
            och KU15 fick avgöras i ett sammanhang efter avslutad debatt.
          </note>
          <note>
            8 § Fri- och rättigheter
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU14
          </note>
          <note>
            Fri- och rättigheter
          </note>
          <note type="speaker">
            Anf. 80 BIRGIT FRIGGEBO (fp):
          </note>
          <note>
            Fru talman! Utskottet behandlar i det här betänkandet 18 motioner
            från allmänna motionstiden. Majoriteten avslår alla motionerna.
            Det är dock bra och också nödvändigt att vi återkommande diskuterar
            frioch rättigheterna i Sverige. Vi är alla överens om att vi skall
            ha demokrati, och det anses numera också allmänt att grundläggande
            fri- och rättigheter skall skyddas i grundlagen.
          </note>
          <note>
            Men politiken i Sverige har under större delen av
          </note>
          <note>
            1900-talet mest varit inriktad på den offentliga makten som skydd
            för medborgaren, dvs. medborgarnas rätt till arbete och till skydd
            mot lekamlig nöd, och deras rätt till bostad och till utbildning.
          </note>
          <note>
            När det gäller fri- och rättigheternas ställning i grundlagen
            enligt den liberala traditionen från upplysningstiden, har partierna
            varit starkt splittrade.
          </note>
          <note>
            Trots erfarenheterna från mellankrigstidens totalitära stater
            och kriget, och trots en omfattande debatt under
          </note>
          <note>
            30- och 40-talen om skydd för medborgerliga fri- och rättigheter
            i grundlagen, dröjde det till 1970-talet innan vi fick en rättighetskatalog
            i grundlagen.
          </note>
          <note>
            Visserligen hade vi sedan gammalt en reglering av tryckfriheten,
            men det var i stort sett allt.
          </note>
          <note>
            Rättighetskatalogens införande i grundlagen var politiskt kontroversiellt.
            Vi som ville säkerställa frioch rättigheterna i grundlagen fick
            ägna oss åt kompromissande för att över huvud taget få principen
            om grundlagsskyddade fri- och rättigheter accepterad.
          </note>
          <note>
            Frågan var, som sagt, mycket kontroversiell, och de främsta bromsarna
            var Socialdemokraterna, ofta påhejade av Centerpartiet. Socialdemokraterna
            tövade även när det blev fråga om inkorporering av Europakonventionen
            om de mänskliga rättigheterna i svensk grundlag.
          </note>
          <note>
            Per Ahlmark har nyligen kommit ut med en bok med titeln Det öppna
            såret. Han har gått igenom forskningen om demokratins och frihetens
            betydelse för fred och respekt för mänskliga rättigheter. Hans
            redovisning är sensationell.
          </note>
          <note>
            Forskningen visar att demokratier inte går i krig med varandra
            och att demokratier inte mördar sin egen befolkning. Dödande i
            krig har under 1900-talet skördat 40 miljoner människors liv.
            Dock har ingen demokrati under 1900-talet gått i krig med en annan
            demokrati.
          </note>
          <note>
            Mord i vad som kallas democide har drabbat omkring 170 miljoner
            människor. Democide är summan av massmord, folkmord och politiskt
            dödande. Folkmord och massmord är alltså fyra gånger större än
            det militära dödandet under vårt århundrade. Vad gäller dessa
            170 miljoner människor har icke-demokratiska regimer stått för
            98-99 % av mördandet.
          </note>
          <note>
            Rudolph J. Rummel, en av de forskare som Ahlmark hänvisar till,
            säger: Vår tids democide är ogripbart genom sin storlek. De politiska
            slutsatser vi bör dra är desto lättare att begripa: Diktaturerna
            skall motverkas. Demokratin måste skyddas, stödjas och utvidgas.
            Bara i frihet och genom frihet kan civilisationen räddas.
          </note>
          <note>
            Den diskussion som fördes i Sverige under 60-
          </note>
          <note>
            och 70-talen om utvecklingen i världen var fullständigt förödande,
            och det var många som syndade. På fullt allvar diskuterades om
            välståndsutvecklingen inte skulle gå snabbare om man under en
            övergångsperiod accepterade diktatur och om inte effektiviteten
            i utvecklingen skulle hämmas, om man omedelbart gick över till
            frihet och demokrati i de nya staterna.
          </note>
          <note>
            Nu vet vi att förutsättningen för välståndet och människors välbefinnande
            är demokrati och frihet. Vi har siffror på det. Det är skamligt
            att vi först på senare år har fått acceptera att demokrati och
            respekt för mänskliga rättigheter skall vara ett villkor i biståndet
            till utvecklingsländerna.
          </note>
          <note>
            Ibland har vi liberaler anklagats för att vi överbetonar värdet
            av formella fri- och rättighetsregler. Vi anklagas för att vara
            formalistiska vid hävdandet av tydliga och klara regler. En del
            kanske inte förstod den chock som drabbade oss när Göran Persson
            i
          </note>
          <note>
            Peking hyllade en politisk stabilitet som trampar mänskliga fri-
            och rättigheter i smutsen.
          </note>
          <note>
            Det är nu bevisat att respekt för mänskliga fri- och rättigheter
            i en demokrati leder just till politisk stabilitet och utveckling.
            De är i själva verket en förutsättning härför. Därför blir hävdandet
            av demokratiska fri- och rättigheter en hörnsten i det politiska
            arbetet både här hemma och internationellt.
          </note>
          <note>
            Så, fru talman, går jag över till de konkreta förslagen i betänkandet.
            Vi behandlar bl.a. en motion från allmänna motionstiden i januari
            1995. Den bordlades vid förra årets motionsbehandling för att
            utskottet ordentligt skulle kunna fördjupa sig i problematiken.
          </note>
          <note>
            Den handlar om slakttraditioner som har nära anknytning till
            religionsutövning.
          </note>
          <note>
            En del hävdar att slaktmetoder enbart är en fråga om djurskydd
            och att de över huvud taget inte har med religionsfrihet att skaffa.
            Med all respekt för många människors engagemang i de här frågorna
            vill jag dock säga att ett sådant synsätt faktiskt är att stoppa
            huvudet i sanden. Det faktum att vissa grupper hävdar att slaktmetoder
            för dem är en viktig religionsfrihetsfråga gör att konflikten
            existerar och att den måste behandlas.
          </note>
          <note>
            Vi politiker tvingas att hantera många frågor som rymmer konflikter
            mellan olika angelägna mål. Det får inte hindra oss ifrån att
            hantera frågorna. Senast i morse debatterades här i kammaren en
            sådan fråga.
          </note>
          <note>
            Sverige har en mycket stark lagstiftning till skydd för djuren.
            Djurskyddet har också en stark folklig förankring, och med rätta
            skall vi vara stolta över det.
          </note>
          <note>
            Som jag tidigare sagt har förankringen för mänskliga fri- och
            rättigheter i grundlagen varit politiskt kontroversiell. Det har
            inte varit en självklarhet att t.ex.
          </note>
          <note>
            religionsfriheten haft ett starkt skydd. Så sent som under detta
            årtionde fanns t.ex. undantag i religionsfriheten även för oss
            ursprungliga svenskar.
          </note>
          <note>
            Utskottet har enats om hur frågan om slaktmetoder och religionsfriheten
            skall hanteras, och jag är glad över den enigheten. Vad vi enats
            om är just hanteringsordningen, och det är nog så viktigt. Vi
            tar alltså inte ställning i själva sakfrågan.
          </note>
          <note>
            Jordbruksverkets rapporter från 1992 är ännu inte slutbehandlade
            i regeringen, och vi anser att när regeringen nu fortsätter att
            bereda frågan måste det vara en allsidig beredning. Numera är
            ju bl.a. Europakonventionen om de mänskliga rättigheterna svensk
            lag, och jag skall läsa upp en liten del av artikel 9 i konventionen,
            som alltså delvis är ny lagstiftning här i
          </note>
          <note>
            Sverige.
          </note>
          <note>
            Enligt artikel 9 har var och en rätt till tankefrihet, samvetsfrihet
            och religionsfrihet, och denna rättighet innefattar frihet att
            byta religion eller tro och frihet att ensam eller i gemenskap
            med andra offentligt eller enskilt utöva sin religion eller tro
            genom gudstjänst, undervisning, sedvänjor och ritualer. Friheten
            att utöva sin religion eller tro får endast underkastas sådana
            inskränkningar som är föreskrivna i lag och som i ett demokratiskt
            samhälle är nödvändiga med hänsyn till den allmänna säkerheten
            eller till skydd för allmän ordning, hälsa eller moral eller till
            skydd för andra personers fri- och rättigheter.
          </note>
          <note>
            Vi anser i utskottet att regeringen bör undersöka vilka förpliktelser
            Europakonventionen och andra internationella konventioner ålägger
            oss. Dessutom bör en genomgång göras av jämförelser med erfarenheter
            ifrån andra länder. Den här frågan kräver en lika seriös behandling
            som vi förväntar oss av behandling av alla andra frågor i regeringen
            och här i riksdagen.
          </note>
          <note>
            Samtidigt som vi i vårt land får en alltmer öppen attityd när
            det gäller de homosexuella, lagstiftningen skärps till skydd för
            de homosexuella och deras rättigheter utvidgas, ser vi en otäck
            utveckling med allt råare angrepp på de homosexuella. Den här
            utvecklingen är oacceptabel, och Folkpartiet föreslår i nästa
            betänkande, som vi skall behandla senare, att regeringen måtte
            överväga att utsträcka brottet hets mot folkgrupp till att omfatta
            också homosexuella. Håkan
          </note>
          <note>
            Holmberg kommer att utförligt i nästa ärende redovisa vår uppfattning.
          </note>
          <note>
            Några motioner i det betänkande som vi nu diskuterar tar upp
            frågan om grundlagsreglering av ett förbud mot diskriminering
            av homosexuella. I de motioner som ligger till grund för de här
            kraven talas det nästan enbart om skydd mot övergrepp mot homosexuella.
          </note>
          <note>
            Det bästa sättet att komma åt detta är sannolikt att införa ett
            förbud mot hets mot homosexuella. Ett sådant förbud riktar sig
            till alla medborgare. En diskrimineringsregel i rättighetskatalogen
            i 2 kap. regeringsformen riktar sig till normgivaren, dvs. i första
            hand riksdagen. Bl.a. av det skälet avstyrker utskottet de motioner
            där det önskas ett diskrimineringsförbud.
          </note>
          <note>
            Det torde vara mer effektivt med en reglering av hets mot homosexuella.
          </note>
          <note>
            Fru talman! Jag står naturligtvis bakom reservation nr 4 som
            Folkpartiet har anslutit sig till, men jag avstår i dag från att
            yrka bifall till den.
          </note>
          <note type="speaker">
            Anf. 81 BIRGER HAGÅRD (m):
          </note>
          <note>
            Fru talman! Låt mig inledningsvis säga att jag uppskattade mycket
            de inledande orden från Birgit
          </note>
          <note>
            Friggebo. Jag tror inte att man ett ögonblick skall underskatta
            de formella friheternas betydelse. Jag har, om inte förr så i
            alla fall under senare tid, lärt mig förstå vilken stor roll de
            verkligen kan spela. Som ordförande i Europarådets parlamentariska
            församlings utskott för juridiska frågor och mänskliga rättigheter
            har jag anledning att resa runt. Jag ser, inte minst i de tidigare
            kommunistiska, Central- och östeuropeiska länderna, vilken roll
            som de formella friheterna ändå spelar. På detta kan man häkta
            upp sina anklagelser mot en regim som i vissa fall är bristfällig
            när det gäller att slå vakt om fri- och rättigheterna.
          </note>
          <note>
            Om jag får göra en liten parentes, vill jag säga att jag tycker
            att man har lyckats långt mycket bättre i det tidigare Central-
            och Östeuropa än vad jag hade vågat hoppas. Låt oss tro att det
            bakslag vi nu ser i Albanien är en tillfällighet och att det trots
            allt skall gå att ordna upp förhållandena där.
          </note>
          <note>
            Fru talman! Jag har ingen möjlighet att gå in på alla olika reservationerna
            eller motionerna som finns med i betänkandet. Det kan inte heller
            vara meningen.
          </note>
          <note>
            Jag vill koncentrera mig på den partimotion som har väckts av
            Moderata samlingspartiet om förstärkt skydd för äganderätten och
            klargörande av beskattningsmaktens gränser. Jag kan redan nu yrka
            bifall till reservation 5.
          </note>
          <note>
            Det är en rätt allmänt omfattad åsikt att den enskilda äganderätten
            är en av de allra främsta drivkrafterna i samhällsutvecklingen
            och att det är en förutsättning för demokrati. Äganderätten som
            sådan är också en förutsättning för människors personliga utveckling.
            Just i äganderätten ligger en spridning av såväl makt som ansvar
            och beslutsfattande. Man kan säga att den är en av grunderna för
            all välfärd. Den främjar det marknadsekonomiska systemet, som
            i sin tur är av så grundläggande betydelse för oss.
          </note>
          <note>
            Jag sade att alla är beredda att skriva under detta.
          </note>
          <note>
            Jag kanske skulle ha sagt nästan alla. Naturligtvis finner vi
            bland motionerna och reservationerna att
          </note>
          <note>
            Vänsterpartiet har en annan uppfattning. Jag tycker mig nästan
            kunna urskilja en återgång till det kommunistiska förflutna i
            angreppen på äganderätten som förekommer från Vänsterpartiets
            sida. Det är inte så ofta vi ser sådana tendenser så klart som
            i det här fallet.
          </note>
          <note>
            Naturligtvis är det i ett samhälle nödvändigt att sätta gränser
            för äganderätten. Men skyddet för äganderätten är, enligt den
            uppfattning som vi moderater företräder, alltför svagt i vår författning.
            Med bara en rösts övervikt kan beslut fattas om omfattande skattehöjningar
            och därmed också om inskränkningar i äganderätten. Vi menar att
            det är nödvändigt att man i regeringsformen slår fast att äganderätten
            i princip är orubblig. Inskränkningar kan tolereras endast i tydligt
            angivna fall och med full ersättning till den enskilde som drabbas.
            Vi måste på detta område, liksom på alla andra områden inom politiken,
            ha fasta och klara spelregler.
          </note>
          <note>
            Skyddet för äganderätten är i princip gammalt i vårt land. Vi
            kan gå tillbaka till medeltiden, och vi kan gå tillbaka till Magnus
            Erikssons landslag. Praktiskt taget ordagrant kom sedan motsvarande
            fri- och rättighetsförklaring med i § 16 i 1809 års regeringsform.
            Låt vara att den i det moderna samhället som utvecklades inte
            hade den tyngd som den i och för sig borde ha haft.
          </note>
          <note>
            Däremot har vi kunnat se, precis som Birgit Friggebo pekade på,
            hur i 1974 års regeringsform fri- och rättigheterna var sparsamt
            företrädda. Men sedan har en utveckling ägt rum successivt. Den
            senaste ändringen i fråga om äganderätten ägde rum så sent som
          </note>
          <note>
            1994. Det var då frågan om en viss förstärkning av skyddet.
          </note>
          <note>
            Det var efter ett utredningsarbete inom Fri- och rättighetskommittén
            - som jag hade förmånen att få delta i - som det lades fram förslag
            om vissa förbättringar. Men när det gällde beskattningsmaktens
            gränser lyckades inte Fri- och rättighetskommittén särskilt bra.
            Det berodde bl.a. på att vid närmare studier av problemen, framkom
            det hur oändligt komplicerade de i själva verket är. Vi studerade
            bl.a. den tyska lagstiftningen. Men vi blev inte så mycket klokare
            efter studierna. Men framför allt var det tiden som inte räckte
            till. Det hade behövts åtskilligt mycket mera tid för att klara
            ut problemen.
          </note>
          <note>
            Precis som Birgit Friggebo också påpekade, har nu Europakonventionen
            om skydd för de mänskliga rättigheterna inkorporerats med den
            svenska lagstiftningen. Det ingick också i Fri- och rättighetskommitténs
            arbete att förbereda detta.
          </note>
          <note>
            Europakonventionen hade naturligtvis giltighet i
          </note>
          <note>
            Sverige tidigare. Men den kunde inte direkt åberopas i domstolarna.
            I själva verket var det första tilläggsprotokollet till Europakonventionen
            som egentligen utgjorde en stor del av grunden till skydd för
            äganderätten. Det talas där om att varje fysisk och juridisk person
            har rätt till respekt för sin egendom. Inskränkningar får bara
            ske om det är ordentligt kodifierat i lagen eller i enlighet med
            folkrättens allmänna grundsatser.
          </note>
          <note>
            Det ofullbordade arbetet - det är fortfarande ofullbordat - med
            att skydda och stärka äganderätten och klargöra beskattningsmaktens
            gränser måste gå vidare.
          </note>
          <note>
            För ett år sedan förde vi moderater fram ett likartat krav. Men
            då hette det att vi skulle avvakta den pågående översynen av plan-
            och bygglagen. Den översynen blev klar i november 1996. Där finns
            också förslag om förbättrade ersättningsmöjligheter. Min fråga
            blir naturligtvis: När kan vi våga hoppas på att det läggs fram
            en proposition?
          </note>
          <note>
            En annan fråga i nära samband med äganderätten och en av de viktiga
            fri- och rättigheterna, är naturligtvis det krav på en generell
            integritetslagstiftning som har förts fram av Bengt Harding Olson
            i en motion. Datalagskommittén har haft alltför snäva direktiv,
            och det är givet att utvecklingen på området inte är tillfredsställande.
          </note>
          <note>
            En av våra kvällstidningar, den näst största numera, har i dag
            förkunnat att man skall ha en artikelserie där man vill påvisa
            hur dålig den personliga integriteten är och hur man i dessa register
            vet mera om oss själva än vad vi kanske t.o.m. gör på egen hand.
            Det bör alltså utredas hur den personliga integriteten kan förstärkas.
            Liksom Birgit Friggebo vill jag yrka bifall till reservation nr
            4.
          </note>
          <note type="speaker">
            Anf. 82 KENNETH KVIST (v):
          </note>
          <note>
            Fru talman! Kampen för demokrati och demokratiska rättigheter
            har stått mellan dem som har försvarat underklassernas intressen
            och dem som värnat privilegier och inskränkthet. Det betyder inte
            att kampen alltid har varit rätlinjig. Internationellt sett har
            det begåtts förbrytelser mot demokratin och demokratiska rättigheter
            såväl i påstått socialt framstegs namn som i de kapitalistiska
            ekonomiska intressenas namn. Imperialism, fascism och även Stalinism
            har från olika utgångspunkter en utomordentligt allvarlig skuldbörda
            av övergrepp mot demokratin.
          </note>
          <note>
            I vårt land gäller i dag lyckligtvis inte striden för eller emot
            demokrati. Möjligen gäller den gränslandet var demokratin skall
            bestämma och var marknadskrafterna skall bestämma. Det gäller
            den konkreta utformningen av vissa av de demokratiska fri- och
            rättigheterna.
          </note>
          <note>
            Det har enligt vår mening gjorts framsteg - och där Vänsterpartiet
            haft en liknande uppfattning som liberala krafter inom borgerligheten
            - i och med att vi har fått en rättighetskatalog i vår grundlag.
            Vänsterpartiet har i grundlagsutredningarna förfäktat att rättigheterna
            kanske borde ha blivit ännu mer preciserade och ännu bättre och
            distinkt skyddade i våra grundlagar. Men vi kan ändå se rättighetskatalogerna
            som väsentliga framsteg.
          </note>
          <note>
            Många gånger har arbetarrörelsen, eller delar av den, och framsynta
            delar av borgerligheten kunnat föra en kamp för demokratiska rättigheter
            på en relativt enad front, även om det har funnits åsiktsskillnader
            som kanske framför allt har gällt inställningen till ekonomisk
            demokrati men också skyddet för vissa privilegier.
          </note>
          <note>
            I dag gäller i den demokratiska kampen inte minst att värna det
            nationella oberoendet, parlamentarismen och folkstyret mot de
            inskränkningar i möjligheterna för människorna att påverka politiken
            och dess utformning som följer av EU-medlemskapet.
          </note>
          <note>
            Det är, som Birgit Friggebo mycket riktigt har påpekat, väldigt
            bra att vi diskuterar utformningen av vissa av de demokratiska
            fri- och rättigheterna. Vi kan klargöra skillnaderna, och vi kan
            möjligtvis i detta samtal bidra till att utveckla och förstärka
            den rättighetskatalog som vi är eniga om skall finnas.
          </note>
          <note>
            Från Vänsterns sida gör vi detta med utgångspunkten att stärka
            demokratin och möjligheterna för folket att kunna påverka och
            styra samhällets utveckling, och vi gör det för att bekämpa kvardröjande
            fördomar i samhället.
          </note>
          <note>
            I föreliggande betänkande behandlas en rad olika teman. Jag skall
            beröra några av dem. De ställer viktiga principfrågor. I ett par
            motioner som jag har väckt till innevarande riksmöte tar jag upp
            just principfrågor om demokratin och den sociala skärningspunkten
            mellan dem som försvarar det kapitalistiska klassamhällets privilegier
            och oss som bekämpar dem.
          </note>
          <note>
            En fråga gäller som Birger Hagård mycket riktigt påpekat synen
            på äganderätten. I Europakonventionen finns ett tilläggsprotokoll
            om rätten till respekt för egendom, bestämmelser som dock inte
            inskränker en stats rätt att reglera nyttjandet av egendom för
            det allmännas intresse, om inskränkningen är nödvändig för att
            tillgodose ett allmänt intresse. I FN:s deklaration om de mänskliga
            rättigheterna nämns också rätten att äga egendom och att inte
            godtyckligt berövas sin egendom.
          </note>
          <note>
            Men i Sveriges regeringsform går stadgarna egentligen bra mycket
            längre, eftersom man också ger sig in på att reglera ersättningskrav
            och liknande i själva grundlagen. Det i sin tur kan försvåra samhälleliga
            insatser när det gäller miljölagstiftning och annat. Vi hör nu
            att Birger Hagård närmast rör sig i den riktningen att skattelagstiftningen
            skall om inte bli omöjlig så i varje fall komma i skarpare kontrast
            till grundlagen.
          </note>
          <note>
            Att envar skall ha rätt till personlig egendom är också från
            Vänsterns utgångspunkt helt okontroversiellt. Men det är skillnad
            på egendom och egendom.
          </note>
          <note>
            Ägande av mark och produktionsmedel ger en maktställning i samhället
            och en maktställning gentemot andra människor i samhället. Vissa
            typer av egendomar är grunden för den sociala och politiska ojämlikhet
            vi har. Ägande av kapital ger mer makt över näringsliv och samhällsliv
            än vad ägandet av den egna arbetskraften gör.
          </note>
          <note>
            Arbetskraften förfogar över rätten att bruka sin arbetskraft.
            Denna rätt att förfoga över den egna arbetskraften har inget grundlagsskydd,
            men det har däremot rätten att förfoga över kapitalegendomen.
            Därigenom stadfäster egentligen regeringsformen ojämlikhet. Den
            höjer kapitalägandet till en skyddad rättighet, ett skyddat privilegium,
            medan arbetet inte har en motsvarande rättighet och ställning.
            Man borde därför se till att grundlagsskyddet för kapitalistisk
            egendom avskaffas eller åtminstone ges det mer vaga skydd som
            återfinns i de internationella konventionerna.
          </note>
          <note>
            Jag vill alltså gå rakt motsatt väg mot moderaterna. De vill
            förstärka äganderätten, och jag vill gå i andra riktningen. Denna
            konflikt kommer tydligt i dagen när det gäller dispositionen över
            markegendomar och miljöintressen. Här är en omformulering nödvändig.
            Jag står därför helt för reservation nr 6 till föreliggande betänkande
            och yrkar bifall till den, vilket inte innebär ett tvärt avslagsyrkande
            till reservation nr 7 från Miljöpartiet. Vi har ändå en likartad
            ståndpunkt.
          </note>
          <note>
            Nära förbunden med egendomsrätten är frågan om de fackliga rättigheterna.
            I Sverige har arbetsgivarnas lockouträtt ett osedvanligt starkt
            rättsskydd. Också härigenom befästs den maktmässiga ojämlikheten.
          </note>
          <note>
            Lösningen ligger här i att liksom i många andra kapitalistiska
            länder arbetsgivarnas övermakt inte behöver ett grundlagsskydd,
            till skillnad från de arbetandes rättigheter.
          </note>
          <note>
            Vad som däremot behöver stärkas är de arbetande människornas
            fri- och rättigheter på arbetsplatserna:
          </note>
          <note>
            fackliga rättigheter men också andra friheter. I våra dagar ser
            vi alltför ofta hur människor skräms till tystnad om missförhållanden
            eller diskutabla förhållanden på sina arbetsplatser, oavsett om
            arbetsplatserna är offentliga eller privata. Därför behövs en
            tydlig förskjutning av rättighetsskyddet, så att de anställdas
            position förstärks. Jag yrkar bifall till reservation 3.
          </note>
          <note>
            Frågan om de homosexuellas rättigheter till lika behandling och
            rättsligt skydd mot diskriminering är inte ny. Den har varit uppe
            flera gånger här i kammaren, och förvisso har framsteg nåtts.
            Partnerskapslagen, stadgandet i brottsbalken att det är en försvårande
            omständighet om motivet till ett brott är att kränka någon för
            hans eller hennes sexuella läggning samt den nu arbetande utredningen
            om diskriminering av homosexuella i arbetslivet är exempel på
            framsteg.
          </note>
          <note>
            Samtidigt lever i samhället kvar fördomar och diskriminerande
            särbehandling. Samtidigt existerar råa övergrepp mot homosexuella
            och fortfarande lever en föreställning kvar om att det skulle
            kunna finnas behov av en diskriminerande lagstiftning mot homosexuella
            människor. Det är ju botten att den föreställningen - att sådana
            diskriminerande lagar trots allt skulle kunna behövas - ligger
            till grund för motståndet mot att i regeringsformen införa ett
            uttryckligt diskrimineringsförbud!
          </note>
          <note>
            Det finns inget behov av en sådan diskriminerande lagstiftning.
            Hur vuxna människor vill leva ut sitt kärleksliv gentemot andra
            vuxna och mot vilka vuxna kärleken riktas är helt en sak mellan
            fria individer, om det rör sig relationer utan tvång eller övergrepp.
          </note>
          <note>
            Lagstiftningen bör i förhållande till detta vara helt neutral,
            enligt vår mening. Men då de homosexuella genom historien har
            varit en utsatt och förtryckt minoritet, är det nödvändigt med
            ett uttryckligt diskrimineringsförbud.
          </note>
          <note>
            Jag yrkar därför bifall till reservation 1. Jag kan inte förstå
            varför inte Folkpartiet kan stödja denna sak. De har ju själva
            motionerat i den här riktningen tidigare, och jag ser egentligen
            inte någon motsättning i att det skulle finnas både ett förbud
            mot hets mot homosexuella - det skall vi diskutera sedan - och
            ett skydd i grundlagen.
          </note>
          <note>
            Jag vill också säga något om slaktmetoder och religionsfrihet.
            Här kan det självfallet föreligga en konflikt mellan religion
            och djurskydd. Det är något som bör komma upp till ytan, prövas
            och diskuteras.
          </note>
          <note>
            Men jag ser också att det är viktigt att värna skyddet för de
            allra svagaste, nämligen djuren. Det är viktigt att vi får till
            stånd en saklig behandling, och därför har vi kunnat vara överens
            om konstitutionsutskottets öppna skrivning.
          </note>
          <note type="speaker">
            Anf. 83 BIRGIT FRIGGEBO (fp) replik:
          </note>
          <note>
            Fru talman! Kenneth Kvist beklagade olika regimers ohyggligheter
            och deltagande i massmördande.
          </note>
          <note>
            Men det intressanta var att han när han räknade upp dessa regimers
            namn inte nämnde orden kommunism eller kommunistisk regim. 170
            miljoner människor har massakrerats under vårt århundrade, och
            fyra regimer står för 130 miljoner av dem. Det handlar i första
            hand om Sovjetunionen med 62 miljoner människor, Kommunistkina
            med 35 miljoner människor,
          </note>
          <note>
            Nazityskland med 21 miljoner människor och Nationalistkina med
            10 miljoner människor.
          </note>
          <note>
            Mot bakgrund av de nya rön vi ser om vilken betydelse frihet,
            mänskliga rättigheter, demokrati och västliga värden har när det
            gäller detta, skulle jag vilja fråga Kenneth Kvist om han i dag
            inte är beredd att säga: Jag skäms över att ha hyllat den här
            typen av kommunistiska regimer. Mitt parti skäms över att ha hyllat
            dessa regimer. Jag skäms över att ha stått för en ideologi som
            tagit död på så många människor under vårt århundrade.
          </note>
          <note>
            Kenneth Kvist sade att konflikten i dag står mellan det politiska
            systemet och de "s.k." marknadskrafterna. Har han inte insett,
            efter det totala sammanbrottet i Östeuropa, att marknadsekonomi
            är en del av friheten, en del av möjligheten att öka välståndet
            i världen? Är det inte dags att han redan nu tar tillbaka detta
            förakt för det kan kallar de "s.k." marknadskrafterna? Marknaden,
            det är vi vanliga medborgare!
          </note>
          <note type="speaker">
            Anf. 84 KENNETH KVIST (v) replik:
          </note>
          <note>
            Fru talman! Jag nämnde i mitt anförande att också de stalinistiska
            regimerna hör till dem som förbrutit sig mot demokratin på ett
            vedervärdigt sätt. Hur vi betecknar dem behöver vi inte gå in
            på.
          </note>
          <note>
            Jag vet också att vårt parti har lagt ned omfattande resurser
            och möda på att analysera sin historia och även missgrepp och
            aningslösheter i det stycket. Jag tror att vi har vi gjort mer
            än vad något annat parti gjort i fråga om sitt förflutna. Alla
            politiska partier har nog lik i garderoben när det gäller stöd
            till imperialistiska krig och annat som kännetecknat partierna
            på högerkanten. Vi har gjort upp med vårt förflutna på ett tydligt,
            bra och hederligt sätt med hjälp av oberoende forskare. Vi hoppas
            att andra partier följer den vägen.
          </note>
          <note>
            Det är inte så enkelt att det är vi vanliga konsumenter som är
            marknaden. Marknadskrafterna utgörs ju ofta också av dem som har
            makt att spekulera i valutor och räntor, vilket påverkar hela
            landets ekonomi. Här finns det verkligen en skärningspunkt mellan
            politikens och demokratins inflytande över samhällsutvecklingen
            och dessa krafters inflytande. Striden mellan höger och vänster
            står säkert om det är politiken, demokratin och folkstyret som
            skall kunna styra mer eller om kapitalintressena skall styra mer.
          </note>
          <note>
            Där finns det en skärningspunkt.
          </note>
          <note type="speaker">
            Anf. 85 BIRGIT FRIGGEBO (fp) replik:
          </note>
          <note>
            Fru talman! Om vi tittar också bakåt i tiden tror jag inte att
            det finns något annat parti i denna riksdag som så hårt har lierat
            sig med det kommunistiska systemet och de kommunistiska regimerna
            runt om i världen som Vänsterpartiet. Tidigare hette man
          </note>
          <note>
            Vänsterpartiet kommunisterna och ännu tidigare hade man bara
            ordet kommunism i sitt namn.
          </note>
          <note>
            Nu tar Kenneth Kvist sin tillflykt till att oberoende forskare
            har tittat på vad som har hänt i det kommunistiska partiet här
            i Sverige. Men Sveriges parlament är den plattform där partierna
            har den yttersta möjligheten att nå hela svenska folket och tala
            om vad de vill. Därför är min fråga till Kenneth Kvist om det
            inte är ett renlighetskrav att han här och nu vågar gå igenom
            den bekännelseakt som han påstår att de har gjort i ett annat
            sammanhang.
          </note>
          <note>
            Är Kenneth Kvist beredd att säga att han skäms över att hans
            parti och han själv har hyllat dessa terrorregimer och de system
            som förtryckt frihet och demokrati i vårt århundrade och som har
            mördat miljontals människor runt om på vår jord?
          </note>
          <note type="speaker">
            Anf. 86 KENNETH KVIST (v) replik:
          </note>
          <note>
            Fru talman! Birgit Friggebo har kanske inte följt vänsterdebatten;
            det kan jag se. Redan från 60-talet har det förts en utomordentligt
            starkt kritisk diskussion i vänstern om de demokratiska missförhållanden
            i Östeuropa och om de gigantiska brott som har begåtts i stalinismens
            och kommunismens namn, inte bara gentemot mänskligheten utan även
            mot socialistiska principer.
          </note>
          <note>
            Jag tycker att vårt parti har klargjort sin hållning och inte
            behöver belastas med något dåligt samvete.
          </note>
          <note>
            Dess praktiska inställning i de demokratiska frågorna här i Sverige
            för folkflertalets intressen har varit otvetydig och något som
            jag kan se tillbaka på med stor stolthet.
          </note>
          <note type="speaker">
            Anf. 87 BIRGER HAGÅRD (m) replik:
          </note>
          <note>
            Fru talman! Jag skall inte fortsätta det polemiska utbytet som
            Birgit Friggebo och Kenneth Kvist var inne på. Annars tror jag
            att det finns ganska mycket som man skulle vilja tillägga.
          </note>
          <note>
            Jag skall i stället göra en korrigering och ställa två frågor
            till Kenneth Kvist. Korrigeringen gäller när han talar om att
            det i grundlagen t.o.m. finns detaljerade bestämmelser om ersättning.
            Det gör det inte, utan i andra kapitlets 18 § står det att ersättningen
            skall bestämmas enligt grunder som anges i lag. Det är just detta
            som vi anmärker på som varande icke tillräckligt. I stället skulle
            vi vilja ha fastslaget litet klarare principer just i grundlagen
            om hur ersättningen skall kunna utgå. Det bör vara en full ersättning
            i alla olika sammanhang.
          </note>
          <note>
            Sedan har jag två frågor. Kenneth Kvist talade här om kapitalistisk
            egendom. Jag blev nyfiken på det uttrycket. Innebär det att det
            finns en ickekapitalistisk egendom också?
          </note>
          <note>
            Han talade också litet suddigt om de större eller mindre enheter
            som man då kunde äga. Är det enligt
          </note>
          <note>
            Kenneth Kvists mening moraliskt försvarbart att ha någon mindre
            enhet men inte någon större? Var går i så fall gränserna? Är det
            ett tunnland kontra hundra tunnland, eller vad är det fråga om
            i sammanhanget?
          </note>
          <note>
            Är det ett nymarxistiskt språkbruk som förekommer här? I så fall
            är jag mycket dåligt insatt. Det vore intressant att få svar på
            det.
          </note>
          <note type="speaker">
            Anf. 88 KENNETH KVIST (v) replik:
          </note>
          <note>
            Fru talman! I den mån det är ett marxistiskt språkbruk förstår
            jag väl att Birger Hagård är dåligt insatt.
          </note>
          <note>
            Det är klart att när det gäller ersättning står det också stadgat
            i förarbetena tidigare att ersättningen inte får vara symbolisk,
            och det uttolkas också på olika sätt hur ersättningsnivån skall
            utgå. Jag tycker att vi har ett osedvanligt starkt skydd, ett
            alldeles för starkt skydd, för äganderätten.
          </note>
          <note>
            Det är klart att det finns icke-kapitalistiskt ägande.
          </note>
          <note>
            Ägandet av personliga tillhörigheter är t.ex. ett ickekapitalistiskt
            ägande. Ägandet av resurser genom vilka man tillskansar sig makt
            över andra människors arbete och liv och vinner på deras arbete
            vill jag beteckna som ett kapitalistiskt ägande. Sedan är det
            klart att det finns gränser. Vi är för privat småföretagsamhet.
            Det är möjligt att vi måste ha en aktiemarknad osv., men det bör
            också kunna sättas upp gränser för densamma och gränser för den
            makt som ägandet ger.
          </note>
          <note>
            Det är därför som vi är kritiska till att det i grundlagen finns
            en sådant starkt skydd för äganderätten.
          </note>
          <note type="speaker">
            Anf. 89 BIRGER HAGÅRD (m) replik:
          </note>
          <note>
            Fru talman! Att det skulle vara ett starkt skydd torde Kenneth
            Kvist vara en av de få som anser. I
          </note>
          <note>
            övrigt kan jag bara konstatera att när jag nu hör Kenneth Kvist
            tala känner jag väl igen den gamle marxisten och kommunisten.
          </note>
          <note type="speaker">
            Anf. 90 KENNETH KVIST (v) replik:
          </note>
          <note>
            Fru talman! Det är bra att Birger Hagård känner sig litet orienterad
            i verkligheten.
          </note>
          <note>
            Att jag har en marxistisk inställning i min samhällsanalys skäms
            jag icke för. Däremot är jag lika upprörd som någon annan över
            de förbrytelser, som jag diskuterade med Birgit Friggebo, som
            har begåtts i marxismens namn.
          </note>
          <note>
            Jag förstår att Birger Hagård, som anser att det nästan är omöjligt
            att höja skatterna, tycker att äganderätten även i den mycket
            starka utformning som den har i svensk grundlag är otillräcklig.
            Det är väl det moderata klassintresset som gör att man vill gå
            den vägen och ytterligare stärka de privilegierades makt.
          </note>
          <note>
            Jag vill gå en helt annan väg.
          </note>
          <note type="speaker">
            Anf. 91 PETER ERIKSSON (mp):
          </note>
          <note>
            Fru talman! Birgit Friggebo inledde denna debatt med att ta upp
            väldigt principiella frågor kring mänskliga fri- och rättigheter.
            Jag kan väl i stor utsträckning hålla med om det som hon tog upp.
            Det är naturligtvis förutsättningen för ett någorlunda anständigt
            samhälle att vi har en fungerande demokrati med ett starkt skydd
            för mänskliga fri- och rättigheter.
          </note>
          <note>
            Det är för Miljöpartiet också en grundläggande anledning till
            att vi försöker kämpa hårt när det gäller svensk utrikespolitik
            och Sveriges hållning internationellt och även här hemma i dessa
            frågor.
          </note>
          <note>
            Jag tänkte i huvudsak ta upp ett annat perspektiv.
          </note>
          <note>
            Det är att det också går att använda den här högtravande retoriken
            kring mänskliga fri- och rättigheter för att rättfärdiga motsatsen,
            för att rättfärdiga våld, för att rättfärdiga djurplågeri och
            för att rättfärdiga att människor och företag har rätt att smutsa
            ned och att begå försyndelser som rimligen borde vara brottsbelagda.
          </note>
          <note>
            I debatten i dag har vi sett flera exempel på den enligt mig
            tråkiga inställningen att en mycket principiell hållning i grundläggande
            mänskliga fri- och rättigheter leder till motsatsen, att man rättfärdigar
            en icke humanistisk hållning och våld.
          </note>
          <note>
            Ett sådant exempel är den fråga som jag tänkte ta upp, nämligen
            egendomsrätten. I Sverige fick vi kring valet 1994 en grundlagsändring
            som innebar att Sverige nu har en av världens starkaste egendomsrätter.
          </note>
          <note>
            Samtidigt sade riksdagen då att detta i praktiken inte skulle
            ha någon betydelse. Vi genomförde en radikal förändring i grundlagen,
            men man sade att den i praktiken egentligen inte har någon betydelse.
            Det är naturligtvis en schizofren inställning som inte är möjlig
            att ha i praktiken, särskilt som vi samtidigt i Sverige har en
            pågående förskjutning som innebär att sådana förarbeten till lagstiftning
            inte alls har samma dignitet som de har haft tidigare. Svensk
            historia har varit litet speciell i fråga om detta. Men i dag
            ser vi en förändring. Det är lagens bokstav som i större utsträckning
            än tidigare gäller. Och detta är en process som vi har svårt att
            komma ifrån, speciellt under trycket från ett
          </note>
          <note>
            EU-medlemskap men också av andra skäl. Jag tycker också att det
            många gånger är mycket riktiga skäl.
          </note>
          <note>
            I Energikommissionens arbete menade man att detta kommer att
            ha betydelse. Det sades att grundlagsändringen kommer att påverka
            rättsläget, att den kommer att ha betydelse och att den kommer
            att leda till en dyrare kärnkraftsavveckling. Också under partiledaröverläggningarna
            lade man från Näringsdepartementet fram en PM som just ur den
            här energi- och kärnkraftsaspekten av denna fråga visade att detta
            kommer att ha betydelse. Det är mycket osäkert vilka konsekvenser
            det kommer att få, men det kommer att ha stor betydelse.
          </note>
          <note>
            Ett f.d. justitieråd, Bertil Bengtsson, har engagerat sig starkt
            i den här frågan. Han menar att denna grundlagsändring generellt
            kommer att ha väldigt stor betydelse för svensk miljöpolitik och
            att den i efterhand under en lång tid kommer att ses som det stora
            sveket i svensk miljöpolitik. En, tycker jag, tråkig poäng här
            är att Centern engagerat sig mycket starkt i frågor som handlar
            om att stärka äganderätten. Samtidigt gör man ju miljöintresset
            en otjänst. Det här dubbelspelet från Centerns sida känns obehagligt.
          </note>
          <note>
            Sedan några exempel på hur detta sannolikt slår.
          </note>
          <note>
            Om en verksamhet förbjuds eller inskränks med hänvisning exempelvis
            till miljöskyddslagen råder i och med den nya lagen i princip
            ersättningsskyldighet inte bara för investeringar som måste göras
            utan också för framtida vinster. Det gäller också vattenlagen.
          </note>
          <note>
            Det finns domstolsutslag som visar att äganderätten efter nämnda
            förändring i grundlagen har blivit starkare i förhållande till
            allemansrätten. Det finns enligt min mening också i det politiska
            livet exempel på att grundlagsändringen fått en reell betydelse.
            Det gäller då överenskommelsen om kärnkraftsavvecklingen. Jag
            menar att det genom de här frågorna har blivit en svagare överenskommelse.
            Kärnkraftsavvecklingen har försenats och den blir också dyrare.
          </note>
          <note>
            Detta är naturligtvis en väldigt allvarlig och negativ effekt.
          </note>
          <note>
            Frågan om äganderätten har en lång historia. Det här är en politisk-ideologisk
            fråga av stora mått som alla partier har engagerat sig i - Miljöpartiet
            kanske från en litet speciell aspekt.
          </note>
          <note>
            När jag studerar reservationerna på detta område blir jag en
            aning konfunderad. Antingen skiljer sig åsikterna oerhört mycket
            i den här frågan, eller också finns det ett slags pågående retorik.
            Man kanske inte riktigt reflekterar över vad den i praktiken innebär.
            I
          </note>
          <note>
            Moderaternas reservation om skyddet av äganderätten, reservation
            5, står det: "I regeringsformen bör slås fast att den enskilda
            äganderättens princip är orubblig och att inskränkningar får ske
            endast i klart angivna fall med full ersättning till den enskilde."
            Det är en extrem och fundamentalistisk hållning, menar jag.
          </note>
          <note>
            Man kan ju tänka sig vilka effekter ett genomförande av en sådan
            sak i praktiken får. Det skulle verkligen handla om den starkes
            rätt på alla andras bekostnad. Det här skulle få stor effekt på
            vanliga människors möjligheter att röra sig och leva och på hur
            de som har tillgångar/egendomar har rätt att förstöra för andra
            i frihetens och äganderättens namn.
          </note>
          <note>
            Jag hoppas att Moderaterna inte på allvar har planer på att genomföra
            en sådan förändring. Det här är i alla fall ett tydligt exempel
            på att Moderaterna kanske är det parti i Sveriges riksdag som
            är mest klassmedvetet och som verkligen talar för överklassen
            och den rika minoriteten.
          </note>
          <note>
            Också Vänsterpartiets inställning tycker jag är allvarlig. Att
            det finns reella konflikter kring äganderätten tror jag att alla
            som tänker igenom frågan inser, men samtidigt är det rimligt att
            ha ett grundlagsskydd för äganderätten. Det är rimligt att man
            inte skall behöva se politiska beslut genomföras med kanske några
            veckors varsel - beslut som helt och hållet förändrar samhällets
            spelregler. Det är, menar jag, ett rättmätigt krav att grundlagen
            skall innehålla en stark äganderätt. Den får dock inte gå hur
            långt som helst.
          </note>
          <note>
            Den här principiella rätten kan rimligen inte utnyttjas så att
            det hela går ut över andra och över vår gemensamma miljö och natur.
            Detta bidrar Moderaterna, och även Centern, till i och med att
            man är med om att driva igenom det här.
          </note>
          <note>
            Birgit Friggebo tog upp frågan om slaktmetoder.
          </note>
          <note>
            Hon försöker hålla linjen att det bara är en principiell religionsfråga,
            men jag menar att hon försöker peta ned djurskyddsintressets fullt
            rimliga aspekter till ett lägre plan. Det är sorgligt. Det innebär
            ju att Birgit
          </note>
          <note>
            Friggebo använder religionsfriheten som ett slagträ mot de djurskyddsregler
            som finns och för djurplågeri.
          </note>
          <note>
            Ni i Folkpartiet brukar ju skryta med att ni inte är populister.
            I detta sammanhang vore det väl rimligt att klart ta ställning.
            Vill ni i Folkpartiet avskaffa den här regeln och göra en ändring
            som innebär att plågsamma slaktmetoder blir tillåtna i Sverige?
            Ett rimligt krav på er i Folkpartiet är att ni öppet redovisar
            er inställning i stället för att huka i buskarna när det gäller
            de här fri- och rättigheterna.
          </note>
          <note>
            I konstitutionsutskottet tog jag upp frågan om att det, när vi
            ändå behandlar dessa frågor, vore rimligt att ta upp djurskyddsaspekten.
            Det finns ju bl.a. filmer som visar hur halal- och koscherslaktmetoderna
            i praktiken går till. En majoritet vägrade emellertid att tillåta
            att en sådan film visades. Det är ytterligare ett exempel på en
            tråkig inställning, särskilt som man talar om vidsynthet, humanism
            och fri- och rättigheter.
          </note>
          <note>
            I diskrimineringsfrågan finns likartade aspekter. I
          </note>
          <note>
            detta avseende har det blivit så att Sverige i EU i samband med
            den regeringskonferens som just nu pågår driver kravet - såvitt
            jag förstår har inget parti sagt sig vara emot detta - på att
            homosexuella bör omfattas av den diskrimineringsparagraf som planeras.
            Men i Sveriges riksdag är de två största partierna,
          </note>
          <note>
            Socialdemokraterna och Moderaterna, klart emot att de homosexuella
            förs in under nämnda paragraf. Detta gäller även Folkpartiet.
            Jag tycker att det är en mycket märklig inställning.
          </note>
          <note>
            Hur kommer det sig att det internationellt är viktigt att driva
            det här kravet, medan det hemma i Sverige inte är så? Är det rent
            taktiska bedömningar ni gör kring opinionsläget - att ni inte
            vinner några nya procent på detta, eller vad grundar sig denna
            väldigt kluvna hållning på?
          </note>
          <note>
            Inställningen i frågan, att det är viktigare att vi får in en
            ändring i paragrafen om hets mot folkgrupp än att vi får in en
            ändring i diskrimineringslagen, är väldigt märklig. Det kan knappast
            vara rimligt att ställa de här sakerna mot varandra.
          </note>
          <note>
            Fru talman! Jag skulle vilja yrka bifall till flera reservationer,
            men några har det redan yrkats bifall till, så jag behöver inte
            göra det. Det diskuteras allt oftare i riksdagen att vi skall
            undvika voteringar i kammaren. Jag kan ge mitt lilla bidrag genom
            att endast yrka bifall till reservation 7 om skyddet för äganderätten.
          </note>
          <note type="speaker">
            Anf. 92 BIRGIT FRIGGEBO (fp) replik:
          </note>
          <note>
            Fru talman! Jag har i och för sig ingen anledning att föra någon
            större debatt med Peter Eriksson, men eftersom han ställde en
            fråga skall jag svar på den.
          </note>
          <note>
            Han säger att det vore bra om Folkpartiet talade om vad man tycker
            i sakfrågan när det gäller olika slaktmetoder. Sanningen är den
            att vi inte har någon partiståndpunkt. Jag vet att det finns olika
            uppfattningar hos olika människor inom partiet. Vad man kan kräva,
            och det som vi behandlar i dag, är att frågan får en seriös behandling,
            att man visar samma respekt för de människor som ställer krav
            på ett ordentligt djurskydd som för de människor som har en djupt
            religiös övertygelse. De skall behandlas med samma respekt och
            få möjlighet att föra fram sina åsikter. Vad slutsatsen skall
            bli är en annan fråga. Att man gör en ordentlig beredning och
            inte från början väljer den ena eller den andra infallsvinkeln
            på problemet tycker jag ändå är en snygghetsfråga också för riksdagen.
            Vi har varit eniga om att beskriva vilken hanteringsordning vi
            vill ha från konstitutionsutskottet.
          </note>
          <note type="speaker">
            Anf. 93 PETER ERIKSSON (mp) replik:
          </note>
          <note>
            Fru talman! Jag tycker att Birgit Friggebos anförande väldigt
            tydligt visar konflikten i denna fråga.
          </note>
          <note>
            Hon säger att vi måste ta samma hänsyn till de människor som
            talar för djurintresset som till de människor som talar för religionsfriheten.
            Miljöpartiet menar att vi i första hand måste ta hänsyn till djuren,
            som är de som närmast drabbas. Jag tycker inte att djur har samma
            värde som människor. Men här handlar det faktiskt om ytterst plågsamma
            slaktmetoder. Jag tycker att det är en humanistisk grundfråga
            om det är rimligt att tillåta den typen av saker och göra det
            i religionsfrihetens namn.
          </note>
          <note type="speaker">
            Anf. 94 BIRGIT FRIGGEBO (fp) replik:
          </note>
          <note>
            Fru talman! Jag tycker att vi har kommit väldigt långt om Peter
            Eriksson erkänner att det finns en konflikt. Det finns många människor
            som över huvud taget inte gör det. Det betyder att vissa människor
            skall hålla tyst. De har ingen rättighet att yttra sig, att föra
            fram sina uppfattningar eller bakgrunden till sina uppfattningar.
            Det tycker jag inte är särskilt bra.
          </note>
          <note>
            Det enda jag krävt är att frågan skall ges en lika seriös behandling
            som alla andra frågor. Det låg ju snubblande nära för Peter Eriksson
            att säga att djuren skulle sättas före människorna.
          </note>
          <note type="speaker">
            Anf. 95 PETER ERIKSSON (mp) replik:
          </note>
          <note>
            Fru talman! I det här fallet skall djuren sättas före människan.
            Det är djuren som drabbas. Men det är klart att det är en konflikt.
          </note>
          <note>
            Birgit Friggebo menar att vi bara är ute efter en seriös behandling.
            Det tycker jag talar väldigt mycket.
          </note>
          <note>
            Egentligen säger hon att djurskyddsintresset inte är någonting
            seriöst men att religionsfriheten med tusenåriga slaktmetoder
            är ett seriöst intresse. Om man noga beaktar detta, konventioner
            och annat, då har man behandlat frågan riktigt. Jag menar att
            allt talar för att man noga behandlat detta förut.
          </note>
          <note>
            Jag valde till slut att inte skriva en reservation i frågan därför
            att det i onödan kanske skulle blåsa upp konflikten. Men jag skulle
            vara glad om Folkpartiet inte bara kröp bakom religionsfriheten
            utan talade om var man står sakligt.
          </note>
          <note type="speaker">
            Anf. 96 BIRGER HAGÅRD (m) replik:
          </note>
          <note>
            Fru talman! Väldigt vad Peter Eriksson har blivit marxistisk,
            eller kanske inte blivit utan alltid varit det, vad vet jag! Han
            talar om klasser och privilegier.
          </note>
          <note>
            Moderata samlingspartiet skulle företräda en överklass. Det var
            inte dåligt. Det är närmare en miljon i den överklassen. Av allt
            att döma måste välståndet ha ökat väldigt mycket här i landet
            eftersom vi enligt opinionsmätningen skulle vara på väg upp mot
            en tredjedel.
          </note>
          <note>
            Den gode Peter Eriksson läser betänkandet ungefär som en viss
            potentat läser Bibeln. Han säger att här skall vem som helst kunna
            få förstöra hur mycket som helst bara egendomen är helig. Då skall
            han läsa om de raderna i betänkandet: I regeringsformen bör slås
            fast att den enskilda äganderättens princip är orubblig och att
            inskränkningar endast får ske i klart angivna fall med full ersättning
            till den enskilde, alltså
          </note>
          <note>
            "i klart angivna fall". Vi brukar ha en lagstiftning där vi skall
            kunna förutse vad som skall ske, eller menar
          </note>
          <note>
            Peter Eriksson att det i det här fallet är bättre att låta rena
            godtycket råda?
          </note>
          <note type="speaker">
            Anf. 97 PETER ERIKSSON (mp) replik:
          </note>
          <note>
            Fru talman! Jag tror att om svenska folket mer fick reda på hur
            moderaterna agerar i riksdagen skulle det inte vara en tredjedel
            som i opinionsmätningarna säger sig vara beredd att rösta på det
            partiet. Jag tror att det skulle vara bra mycket färre om man
            visste vilka konsekvenser den moderata politiken skulle få om
            ni verkligen ville genomföra den. Jag har fortfarande ett visst
            hopp om att ni i själva verket inte vill det utan att det i mångt
            mycket handlar om retorik, att ni i praktiken inte är beredda
            att gå så vansinnigt långt.
          </note>
          <note>
            Den formulering som både Birger Hagård och jag läst och som handlar
            om äganderätten visar precis vad det här handlar om, att man skall
            ha ett skydd för äganderätten som är orubblig och med full ersättning
            i klart angivna fall. Ägaren har inget eget ansvar. Man kan inte
            kräva någonting av en ägare med den här typen av politik, utan
            där skall samhället ta på sig den fulla kostnaden, t.ex. om en
            ägare av säkerhetsskäl tvingas förändra någonting för att inte
            smutsa ned eller för att undvika att människor som bor i närheten
            blir sjuka. Där anser Moderaterna att industrin skall få full
            ersättning, inte bara med den lagstiftning som finns i dag utan
            också med tanke på framtida eventuella vinster, vilket blir effekten
            av det här resonemanget.
          </note>
          <note type="speaker">
            Anf. 98 BIRGER HAGÅRD (m) replik:
          </note>
          <note>
            Fru talman! Gå och studera lagstiftningen ordentligt, snälla
            Peter Eriksson. Om man begår någonting som kan karakteriseras
            som ett brott kommer man att ställas till ansvar för det och man
            får också betala vad det kostar. Det är alldeles givet. Försök
            att leva upp till vad som står i vår lagstiftning i dessa frågor.
          </note>
          <note>
            Jag upprepar: Inga inskränkningar annat än i klart angivna fall.
            Är det rena godtycket som skall råda i stället? Skall det vara
            något slags politruker eller kommissarier som talar som vad som
            skall ske i de olika fallen?
          </note>
          <note type="speaker">
            Anf. 99 PETER ERIKSSON (mp) replik:
          </note>
          <note>
            Fru talman! Jag tycker att man skall kunna kräva att en företagare,
            en industri eller en människa som driver en verksamhet skall ta
            ansvar för säkerheten i den verksamheten. Det skall inte vara
            samhällets uppgift att göra det. Om man genom 5 och 6 § miljöskyddslagen
            ger tillstånd till en verksamhet som man är medveten om är miljöfarlig
            och om man efteråt får reda på att den får värre konsekvenser
            än vad man tidigare bedömt eller om det kommer forskningsrapporter
            som visar att det här får oanade konsekvenser och leder till allvarliga
            hälsoproblem för människor som bor omkring, då är det rimligt
            att ägaren skall ta ett ansvar. Samhället skall inte behöva ta
            hela konsekvensen.
          </note>
          <note>
            Det är detta som Birger Hagård inte riktigt vill inse, att det
            finns en konflikt i äganderätten. Han vill sätta äganderätten
            ovanför allting annat, och det är inte rimligt i ett modernt samhälle.
          </note>
          <note type="speaker">
            Anf. 100 KENNETH KVIST (v) replik:
          </note>
          <note>
            Fru talman! Det finns en skillnad mellan oss och
          </note>
          <note>
            Miljöpartiet när det gäller äganderätten. Jag skall försöka att
            klargöra denna skillnad.
          </note>
          <note>
            Vi har i svensk lagstiftning en stark äganderätt.
          </note>
          <note>
            All lagstiftning är dock inte grundlag. Vad jag är kritisk mot
            är att det finns ett skydd för äganderätten som är utomordentligt
            starkt i regeringsformens rättighetskatalog. Den äganderätt som
            där försvaras gäller egentligen inte äganderätt till privat lösöre,
            utan det gäller en äganderätt som ger makt över andra människor,
            som ger arbetsgivare inflytande över t.ex.
          </note>
          <note>
            anställdas möjligheter att nyttja det fria ordet. Denna äganderätt
            ger alltså möjlighet att begränsa andras frioch rättigheter. Därför
            anser jag att äganderätten inte kan förstås som en demokratisk
            fri- och rättighet, eftersom den ger denna grund för social ojämlikhet
            och maktolikhet.
          </note>
          <note>
            Sedan är det en annan sak att vi skall ha en utomordentligt klar
            och tydlig lagstiftning så att människor känner till spelreglerna
            och vet att de inte så att säga överfalls från den ena dagen till
            den andra av ryckiga beslut. Skulle sådana beslut fattas har vi
            ju politisk demokrati, och väljarna kommer säkert att korrigera
            politiska krafter som inte följer det som människor upplever som
            ett rimligt och riktigt rättsmedvetande.
          </note>
          <note type="speaker">
            Anf. 101 PETER ERIKSSON (mp) replik:
          </note>
          <note>
            Fru talman! Jag tycker att Kenneth Kvist säger emot sig själv.
            Å ena sidan säger han att det inte är bra att det över huvud taget
            finns en egendomsrätt i grundlagen. Å andra sidan säger han att
            han håller med mig om att det ändå behövs grundläggande spelregler
            i samhället som inte skall kunna slås över ända under en natt.
          </note>
          <note>
            Jag väljer den senare hållningen, att äganderätten måste vara
            införd i grundlagen. Det är den enda metod som finns för att garantera
            att det åtminstone hålls ett val emellan omfattande omvälvningar
            av samhällets grunder och spelregler. Det är därför fullt rimligt
            att äganderätten omfattas av grundlagen, och det finns också andra
            goda skäl.
          </note>
          <note>
            En stark äganderätt är en förutsättning för t.ex. en bra miljöpolitik
            i många avseenden. Men man måste vara medveten om att det också
            finns en konflikt och att den uppkommer om man gör äganderätten
            så stark att det sker på bekostnad av andra intressen. Och där
            har vi hamnat i dag. Därför är det så märkligt att moderaterna
            fortsätter att driva denna fråga som om det inte har hänt någonting.
            Vi har redan en av världens starkaste äganderätter, och moderaterna
            vill gå ännu längre. Men Vänstern vill ju ändra på detta. Jag
            tycker att Kenneth Kvist argumenterar på ett märkligt sätt.
          </note>
          <note type="speaker">
            Anf. 102 KENNETH KVIST (v) replik:
          </note>
          <note>
            Fru talman! Det är skillnad på att notera en företeelse som en
            grundläggande fri- och rättighet - kapitlet där äganderätten återfinns
            heter Grundläggande fri- och rättigheter. Äganderätten såsom den
            är utformad ger alltså makt över andra människor. Därmed är det
            en grundläggande fri- och rättighet att vissa skall ha makt över
            andra. Jag har svårt att acceptera detta.
          </note>
          <note>
            Däremot finns det i övrig lagstiftning lagar som reglerar äganderätten
            och alla möjliga civilrättsliga och andra förhållanden mellan
            ägande och ickeägande. Äganderätten är här utomordentligt stark,
            och den skall givetvis inte rubbas på ett äventyrligt sätt så
            att människor inte kan förutse de villkor som gäller i samhället.
            Men detta är en helt annan sak. Det gäller att kunna se distinktionerna
            här. Jag hoppas att jag har kunnat klargöra dem genom detta lilla
            meningsutbyte.
          </note>
          <note type="speaker">
            Anf. 103 PETER ERIKSSON (mp) replik:
          </note>
          <note>
            Fru talman! Det är inte en helt annan sak. Det enda sättet att
            få en viss garanti är att föra in äganderätten i grundlagen. Det
            är därför som det är rimligt att också ha den kvar där.
          </note>
          <note type="speaker">
            Anf. 104 PÄR-AXEL SAHLBERG (s):
          </note>
          <note>
            Fru talman! Det var fint att höra både Birgit Friggebo och Birger
            Hagård tala tydligt och hylla demokrati och tala för betydelsen
            av fri- och rättigheter.
          </note>
          <note>
            Det var kanske ännu skojigare att höra Peter Eriksson använda
            EU som slagträ i debatten. Han är välkommen bland EU-vännerna.
          </note>
          <note>
            Birger Hagård och Kenneth Kvist diskuterade utifrån Kenneth Kvists
            inlägg om det fanns olika sorters ägande. Man kan möjligen ställa
            frågan om det inte gör det. Jag läste häromdagen något tänkvärt
            om att man kan äga 80 saker innan man förlorar sig själv.
          </note>
          <note>
            Det kanske är ett svar på Birger Hagårds fråga. Han fick ju inget
            svar av Kenneth Kvist.
          </note>
          <note>
            Fru talman! Jag föreslår att förslagen i utskottsbetänkandet
            antas av riksdagen och att samtliga reservationer avslås. Jag
            tänker fördjupa mig på en punkt, och den handlar om frågan om
            översyn av religionsfrihetslagstiftningen. Det är detta som den
            gamla motionen från bl.a. Marianne Ytterberg handlar om.
          </note>
          <note>
            Det är denna fråga som tillsammans med diskussionen om den lämpligaste
            metoden för att motverka diskriminering av homosexuella har väckt
            mest debatt.
          </note>
          <note>
            I fråga om religionsfrihetslagstiftningen har vi hamnat i ett
            läge där djurvänner har ställt sig mot det som jag vill kalla
            för religionsvänner. Djurvännerna har skrikit högst. Det är angeläget
            att denna fråga fördjupas något, och jag väljer det här tillfället
            till att göra det.
          </note>
          <note>
            Motionärerna kommer att tillmötesgås. Religionsfrihetslagen kommer
            att förändras - ja, den skall t.o.m. slopas, och detta som en
            effekt av förändrade relationer mellan staten och Svenska kyrkan
            och övriga trossamfund. Religionsfriheten kommer därefter att
            regleras dels i regeringsformen, dels i Europakonventionen om
            mänskliga rättigheter, dels i lagen om trossamfund.
          </note>
          <note>
            Religionsfriheten är ju den vidaste av våra opinionsfriheter.
            Men det är kanske inte religionsfriheten som har väckt debatt,
            utan det är ett möjligt utflöde av den, nämligen slakt av djur
            enligt judisk och muslim sed, s.k. koscherslakt eller halalslakt.
          </note>
          <note>
            Det var intressant när Peter Eriksson förde dialog med Birgit
            Friggebo om detta. Peter Eriksson gick in på den komplicerade
            frågan om djurskyddslagen och religionsfrihetslagstiftningen är
            överordnade eller underordnade varandra. Han sade att djurskyddslagen
            ligger på ett plan medan religionsfrihetslagstiftningen ligger
            på ett annat och lägre plan. Sedan har han agerat ganska kraftfullt
            både i utskottet och här i kammaren för att betona det inhumana
            med en annan lagstiftning.
          </note>
          <note>
            Jag tycker att det förhållningssättet är litet bekymmersamt och
            t.o.m. hånfullt emot våra invandrare som bär med sig en religiös
            tradition. Man kan kanske säga att detta är någonting som är förlegat.
            Därmed visar man att man inte i grunden har velat förstå hur oerhört
            integrerat de religiösa värderingsfrågorna är med de olika människornas
            liv. Ytterst har Birgit
          </note>
          <note>
            Friggebo alldeles rätt: det blir till sist en fråga om vad vi
            värderar högst, människan eller djuren. Och jag tycker inte att
            detta är alldeles enkelt.
          </note>
          <note>
            Religionsfriheten beskrivs i vår lagstiftning på ett sådant sätt
            att den inte kan begränsas. Den syftar till det som är specifikt
            för religionen, nämligen att man ensam eller tillsammans med andra
            utövar sin religion. Övriga moment som hänger samman med religionsutövningen
            är närmast att betrakta som utflöden av andra friheter, t.ex.
            förenings- och mötesfriheten.
          </note>
          <note>
            Dessa kan begränsas under vissa omständigheter. Jag hade tänkt
            att, precis som Birgit Friggebo gjorde, citera Europakonventionens
            artikel 9, men det behöver jag inte göra annat än att tala om
            att den slutar med frågan om att också i den religiösa delen av
            utövandet av religion och tro inkludera sedvänjor och ritualer.
          </note>
          <note>
            Detta är ett område som inte är utrett i svensk lagstiftning,
            för om också sedvänjor räknas in i utövandet av religionen är
            frågan om det enligt svensk lag är tillåtet att slakta djur enligt
            judisk och muslimsk tro. Enligt Europakonventionen förefaller
            svaret att bli positivt. Men djurskyddslagen säger något annat.
          </note>
          <note>
            Å andra sidan får man inte i ett enskilt land stifta en lag som
            strider mot konventionen. Vi kan då sammantaget konstatera att
            denna sak inte är utan komplikationer.
          </note>
          <note>
            Konstitutionsutskottet väljer därför att ganska stillsamt i ett
            på denna punkt enigt betänkande uppmana Jordbruksdepartementet
            att i dess fortsatta beredning av rapporten från Jordbruksverket,
            Slakt av obedövade djur, förutom att beakta djurskyddsaspekter
            också beakta den förpliktelse Europakonventionen och andra internationella
            konventioner ålägger Sverige. Vi säger också att det kunde vara
            motiverat med en jämförelse med lagstiftning i andra länder. Vi
            vet att det utöver Sverige bara är Norge och Schweiz av
          </note>
          <note>
            Europas länder som har en lagstiftning som kan sägas diskriminera
            två religioner.
          </note>
          <note>
            Fru talman! Frågan om slakt är en intressant och viktig fråga.
            Den sätter religionsfrihetslagstiftningen på sin spets. För mig
            är det inte självklart vilken slutsats man skall dra. Men uppenbart
            är att det råder ett spänningsförhållande som på sikt inte är
            bra. Det har i detta avseende ännu inte skett någon juridisk prövning
            av Europakonventionen i vårt land.
          </note>
          <note>
            Jag skulle därför vilja kommentera två viktiga element i detta.
            Det första handlar om tillgången till djur, slaktade enligt muslimsk
            eller judisk sedvänja.
          </note>
          <note>
            Den är tillfredsställande, särskilt efter vårt medlemskap i den
            europeiska unionen. Men det är inte främst fråga om ett antal
            kilo kött, utan det är fråga om hur vi kan och vill förstå på
            vad sätt dessa slaktfrågor är placerade i den religiösa kontexten.
            Det är det andra elementet. Slakten är enligt t.ex. muslimsk tradition
            en mycket djup och väl integrerad del av den religiösa utövningen.
          </note>
          <note>
            I muslimska hemländer är det ofta imamen -
          </note>
          <note>
            prästen - som slaktar moskébefolkningens djur. Det görs som en
            del i den religiösa kulten - en kult som inte på samma sätt som
            i våra traditioner har en tydlig avgränsning mot andra delar av
            samhällets vardagsliv.
          </note>
          <note>
            Sedvänjan har en fantastiskt spännande bakgrund.
          </note>
          <note>
            Den handlar nämligen om att döda djur egentligen inte är människans
            arena. Frågan om liv och död är i grunden en fråga för Gud. Dock
            ges, också i judisk tro, ett slags dispens under vissa omständigheter.
            I
          </note>
          <note>
            medvetenhet om att man beträder ett heligt område skall slakten
            ske under stor värdighet, om än, som all slakt, mycket blodigt.
            Den som utför slakten skall ha ögonkontakt med djuret. Djuret
            får inte vara stört av blodlukt eller ljud av andra djur som slaktas.
            Förhållandet är helt annorlunda mot i en västerländsk slakterifabrik.
            Sedan kommer det dramatiska när djuret avlivas genom ett knivsnitt
            över halsen och blodet skall rinna ut. En stor del av Jordbruksverkets
            rapport handlar om bedömningen av djurets lidande. Därför kallas
            rapporten Slakt av obedövade djur.
          </note>
          <note>
            Själva sakfrågan kommer sannolikt tillbaka till riksdagen. KU
            har inte tagit ställning i frågan men är angeläget om en sak,
            nämligen att frågan också får sin belysning från ett religionsfrihetsperspektiv,
            i första hand i enlighet med Europakonventionen. Såväl konstitutionsutskottet,
            jordbruksutskottet som denna kammare torde få återkomma till saken.
          </note>
          <note>
            När det gäller övriga frågor som aktualiserats i reservationerna
            vill jag bara peka på några.
          </note>
          <note>
            Med anledning av Birgit Friggebos mycket eleganta inledning av
            sitt anförande blir man naturligtvis litet förvånad över spridningen
            av åsikter i det liberala partiet. Carl-Johan Wilson är en av
            dem som har skrivit en motion som avser att begränsa fri- och
            rättigheterna. Det kan man möjligen ha överseende med.
          </note>
          <note>
            Det kan också vara så att denna fråga verkligen behöver debatteras.
            Den debatterades i Dagens Nyheter i går t.ex.
          </note>
          <note>
            När det gäller vilken räckvidd fri- och rättigheterna har finns
            det anledning att fundera över om de kan, får eller skall begränsas.
            Vi har också i svensk lagstiftning skärpt t.ex. brottsbalken för
            att påvisa samhällets allvar i att rasism och andra odemokratiska
            uttryck skall och kan medverka till att ett brotts straffvärde
            höjs.
          </note>
          <note>
            När det sedan gäller äganderätten förstår jag att man med den
            moderata samhälls- och ägarsynen vill förstärka den. Jag tycker
            att äganderätten skall vara stark i ett demokratiskt samhälle.
            Men ett demokratiskt samhälle skall också vara ett solidariskt
            samhälle. Just därför kan den situationen uppträda, som nu har
            debatterats från höger och vänster, att den enskildes intresse
            ställs inför mångas intresse. Det är, precis som mycket annat
            som vi diskuterar här, inte utan komplikationer.
          </note>
          <note>
            Jag har redan föreslagit vad man skall göra med betänkandet,
            och det vidhåller jag fortfarande.
          </note>
          <note type="speaker">
            Anf. 105 PETER ERIKSSON (mp) replik:
          </note>
          <note>
            Fru talman! Jag tror att vi säkert får flera anledningar att
            fortsätta diskussionen om slaktmetoder och om konflikten mellan
            de religiösa sedvänjorna och djurens rättigheter. Det pågår bland
            ungdomar en väldigt stark rörelse med krav på att djurens rättigheter
            skall stärkas. Jag tror att det är någonting som vi faktiskt måste
            ta på allvar.
          </note>
          <note>
            Jag tycker att Pär-Axel Sahlberg i stället väljer att romantisera
            en religiös sedvänja. Han sätter den över frågan om djurplågeri.
            Vad värderar vi högst, människan eller djuren? är Pär-Axel Sahlbergs
            konfliktställning. Men det handlar ju faktiskt inte om det. Det
            handlar inte om att låta en människa leva eller dö eller hur vi
            skall avrätta en människa eller hur vi å andra sidan skall avrätta
            djuren, utan det handlar om djurplågeri kontra en religiös sedvänja
            som det går att leva både med och utan.
          </note>
          <note>
            Jag tycker att man skall akta sig för att blåsa upp detta till
            en stor och allvarlig religionsfråga, som Pär-
          </note>
          <note>
            Axel Sahlberg gjorde. Debatten vinner inte på att man gör på
            det sättet.
          </note>
          <note type="speaker">
            Anf. 106 PÄR-AXEL SAHLBERG (s) replik:
          </note>
          <note>
            Fru talman! Jag beklagar Peter Erikssons tonläge i frågan. Det
            är faktiskt bara Peter Eriksson som i debatten, både med mig nu
            och med Birgit Friggebo tidigare, har försökt att väga lagarna
            mot varandra.
          </note>
          <note>
            Både Birgit Friggebo och jag har konstaterat att detta är ett
            svårt läge och ett svårt val.
          </note>
          <note>
            Inte någon gång har Peter Eriksson gett utrymme för att i alla
            fall med ord beskriva hur han har försökt att förstå vilken roll
            religionen spelar i människors liv. Det konstateras bara vara
            ett slags utflöde av någon idé eller tanke, om än ganska gammal,
            som man kan ha eller mista.
          </note>
          <note>
            Jag kan konstatera att det här är ett svårt läge. Lagarna pekar
            åt olika håll. Saken utreds. Den kommer att komma tillbaka hit.
            Det är bara Peter Eriksson som
          </note>
          <note>
            - till skillnad från oss andra - har tagit ställning.
          </note>
          <note type="speaker">
            Anf. 107 PETER ERIKSSON (mp) replik:
          </note>
          <note>
            Fru talman! Jag kanske måste förklara mig litet tydligare. Jag
            irriterar mig på Pär-Axel Sahlbergs och
          </note>
          <note>
            Birgit Friggebos sätt att argumentera, där man försåtligt låtsas
            att man står över intressena och inte tar ställning, men sedan
            i sak helt entydigt argumenterar för den ena sidan. Den bluffen
            går jag inte på. Andra som lyssnar på den här diskussionen känner
            nog väldigt tydligt att det är på det viset. Det är klart att
            Pär-
          </note>
          <note>
            Axel Sahlberg kan fortsätta att låtsas vara den som står för
            sakfrågan, men det är inget som biter i debatten, tycker jag.
          </note>
          <note type="speaker">
            Anf. 108 PÄR-AXEL SAHLBERG (s) replik:
          </note>
          <note>
            Fru talman! Jag hör Peter Eriksson, men jag tänker nog inte ge
            upp därför. Jag tycker att det finns två sakfrågor. Den ena frågan
            är hur vi behandlar skyddet av djur, och det är en viktig fråga.
            Den andra frågan är hur vi värderar religionen i människors liv.
            Det är också en viktig fråga. Dessa två frågor kommer nu i konflikt
            med varandra. Jag har inte tagit ställning.
          </note>
          <note>
            Peter Eriksson har gjort det, och det är okej, men jag menar
            att de finns anledning att återkomma till själva sakbehandlingen.
          </note>
          <note type="speaker">
            Anf. 109 KENNETH KVIST (v) replik:
          </note>
          <note>
            Fru talman! Jag berörde också frågan om slaktmetoder i mitt anförande,
            men Sahlberg kanske inte upptäckte det. Jag håller med om att
            det finns en konflikt, en inte alltigenom enkel konflikt. Religionsfriheten
            är törhända inte bara en opinionsfrihet eller en frihet att utöva
            och uttrycka en känsla eller tro och att hysa densamma. Den kanske
            också är en frihet till vissa riter. Å andra sidan finns den här
            konflikten onekligen. I det här fallet kan man, även om vi får
            återkomma till frågan, ändå inte låta bli att markera någon sorts
            synpunkt. Djuret är ju i det här fallet skyddslöst eller rättslöst.
          </note>
          <note>
            Vi är ju uppväxta i en gemensam tradition där det heter: Vad
            ni gör mot en av dessa mina minsta har ni också gjort mot mig.
            I det här fallet måste jag säga att djuren hör till de minsta,
            de svagaste. Frågan är var gränsen för människornas frihet över
            naturens övriga medlemmar går. Det är inte en okomplicerad fråga
            som vi har att ta ställning till och begrunda i framtiden.
          </note>
          <note type="speaker">
            Anf. 110 BENGT HARDING OLSON (fp):
          </note>
          <note>
            Fru talman! Jag vill ta upp en särskild punkt i betänkandet.
            Det handlar om personlig integritet. Den frågan är för mig och
            många andra en utomordentligt viktig fri- och rättighetsfråga.
            Sverige har en avsevärt sämre lagstiftning på den punkten än andra
            länder.
          </note>
          <note>
            Det är det som är bakgrunden till att jag har motionerat i ärendet
            och önskar se en generell integritetslagstiftning.
          </note>
          <note>
            Min reaktion på riksdagsbehandlingen är tredelad.
          </note>
          <note>
            För det första är jag bedrövad. Jag är bedrövad över avslaget.
            Jag har varit så länge här i riksdagen att jag vet att detta närmast
            är rutin. Ändå hade jag närt ett litet hopp om att det någon gång
            skulle kunna bli bifall.
          </note>
          <note>
            För det andra är jag glad. Jag är glad över att det blev en reservation
            som yrkar bifall till min motion av mitt eget parti, Folkpartiet,
            och av Moderaterna.
          </note>
          <note>
            För det tredje är jag besviken på en punkt. Det gäller övriga
            partier: Vänstern genom Kenneth Kvist,
          </note>
          <note>
            Miljöpartiet genom Peter Eriksson och Centerpartiet, som här
            möjligen skulle ha företrätts av Andreas
          </note>
          <note>
            Carlgren. Alla dessa partier talar ju väldigt djupt känt om diskriminering.
            Man vill stoppa diskrimineringen.
          </note>
          <note>
            Jag känner djupt för den inställningen. Men då kan jag inte förstå
            att man tar så lättsinnigt på personlig integritet. Den här motionen
            bygger ju på respekt för personlig integritet och på att vi skall
            ha en lagstiftning som gör allt för att stärka individen och individens
            personliga integritet. Kristdemokraterna har ju ingen ledamot
            i KU, men jag tror mig i alla fall veta att de kommer att stödja
            reservationen.
          </note>
          <note>
            Fru talman! Främst reagerar jag mot Socialdemokraterna. Det gör
            jag inte bara för att Pär-Axel Sahlberg här inte med ett enda
            ord under hela sitt långa anförande berörde personlig integritet
            - något som inte bara jag tycker är viktigt. Det är inte bara
            det.
          </note>
          <note>
            Min bedömning är att Socialdemokraternas inställning i den här
            frågan inte bara är häpnadsväckande. Den är fullständigt obegriplig.
          </note>
          <note>
            Situationen är den att det i Rosenbad sitter en socialdemokratisk
            regering där Laila Freivalds ingår.
          </note>
          <note>
            Hon är faktiskt intresserad av personlig integritet.
          </note>
          <note>
            Hennes anställda sitter och skriver direktiv för att förbättra
            den personliga integriteten i rättsligt hänseende. Samtidigt har
            vi socialdemokraterna i konstitutionsutskottet, med Pär-Axel Sahlberg
            i spetsen, som är helt ointresserade, och som inte vill ha fler
            utredningar. Vet inte den ena handen vad den andra handen gör?
            Jag tycker att det är trist. Jag tycker att man kunde, och borde,
            begära detta.
          </note>
          <note>
            Jag har en direkt fråga: Tänker Pär-Axel Sahlberg stoppa Laila
            Freivalds i hennes försök - om än trevande - att förbättra den
            personliga integriteten i
          </note>
          <note>
            Sverige? Skall Pär-Axel Sahlberg få hjälp med detta av Kenneth
            Kvist? Skall han få hjälp av Peter Eriksson och av Centerpartiet?
            Jag tror inte att regeringssamverkan kräver så stora offer i frågor
            som inte borde vara partipolitiskt kontroversiella.
          </note>
          <note>
            Jag har ett kompromissförslag, Pär-Axel Sahlberg.
          </note>
          <note>
            Jag bjuder på avslag på min motion om Pär-Axel
          </note>
          <note>
            Sahlberg låter justitieministern, Laila Freivalds, arbeta vidare
            för att rättsligen stärka den personliga integriteten med rejält
            breda direktiv.
          </note>
          <note type="speaker">
            Anf. 111 PÄR-AXEL SAHLBERG (s) replik:
          </note>
          <note>
            Fru talman! Jag vet inte riktigt hur Folkpartiet fungerar när
            man sitter både i riksdagen och i regeringen. Det har inte förekommit
            i så många år, men ändå i några. Ur min synpunkt är socialdemokraterna
            i riksdagen och socialdemokraterna i regeringen delar av samma
            enhet. Det är en helhet, och man har ett gemensamt uppdrag att
            utföra.
          </note>
          <note>
            Jag kan förstå att Bengt Harding Olson - när han nu har presterat
            den här motionen - gärna skulle ha sett ett större resultat. Det
            är många av oss som skulle vilja se att det blev världsförbättringar
            som en följd av våra motioner. När vi nu avslår den här motionen
            är Bengt Harding Olson mycket upprörd och besviken.
          </note>
          <note>
            Jag tror att Bengt Harding Olson har övervärderat sin motion.
            Det pågår ju ett arbete. Datalagskommittén kommer nu - jag har
            förstått att den inte riktigt är till fyllest i det här avseendet.
            Och det jobbas vidare på det här utifrån flera aspekter. Det finns
            också EU-
          </note>
          <note>
            dimensioner i det här arbetet.
          </note>
          <note>
            Jag tänker inte alls motverka detta. Jag är redo att gå med på
            Bengt Harding Olsons kompromiss. Det skall bli spännande att se
            när Bengt Harding Olson avstyrker sin egen motion.
          </note>
          <note type="speaker">
            Anf. 112 BENGT HARDING OLSON (fp)
          </note>
          <note>
            replik:
          </note>
          <note>
            Fru talman! Jag noterar med tacksamhet att man skall betrakta
            socialdemokraterna i riksdagen och socialdemokraterna i regeringen
            som grenar av samma träd, som en enhet. Det var bra. I det exempel
            som jag tog upp verkade det som om det inte riktigt var på det
            sättet. Men jag hoppas att det är så.
          </note>
          <note>
            Jag är inte upprörd över att få mina motioner avslagna. Det tror
            jag att vi alla har fått många gånger.
          </note>
          <note>
            Om det har verkat som om jag är upprörd är det alldeles riktigt.
            Jag är alltså upprörd över att man inte synkroniserar dessa viktiga
            frågor i regeringen och i riksdagen. Jag har bevis för att det
            är så.
          </note>
          <note>
            Jag har en verksamhetsplan från regeringen. Där står om skyddet
            för privatlivet. Man räknar upp en massa saker och säger att en
            utredning skall tillsättas under våren 1997. Denna plan är undertecknad
            av
          </note>
          <note>
            Laila Freivalds. I betänkandet, som Pär-Axel Sahlberg har undertecknat,
            säger utskottet att det räcker; det behövs inte fler utredningar.
            Det står: Någon utredning därutöver av det slag som begärs i motionen
            si och så är enligt utskottets mening inte påkallad. Man är alltså
            på kontrakurs.
          </note>
          <note>
            Jag tolkar Pär-Axel Sahlberg som att han accepterade mitt kompromissförslag.
            Då blir vi nog alla nöjda. Jag tror att Laila Freivalds också
            blir glad. Jag hoppas att hon också har fångat budskapet att det
            handlar om breda direktiv den här gången och inte så smala direktiv
            som i Datalagskommittén.
          </note>
          <note type="speaker">
            Anf. 113 PÄR-AXEL SAHLBERG (s) replik:
          </note>
          <note>
            Fru talman! Det är precis därför som jag säger till
          </note>
          <note>
            Bengt Harding Olson att han har övervärderat sin egen motion.
            Även om vi avslår förslaget i motion
          </note>
          <note>
            K430 behöver vi inte på alla punkter ha en annan åsikt. Men så
            här hanteras det ofta, som Bengt Harding Olson vet.
          </note>
          <note>
            Datalagskommittén är strax färdig. Det jobbas på frågorna i övrigt
            också i EU-sammanhang. Det är där dessa kommer att behandlas.
            Vi är fortfarande överens om den här kompromissen, men jag skall
            titta noggrant på röstlistan efter dagens votering.
          </note>
          <note type="speaker">
            Anf. 114 BENGT HARDING OLSON (fp)
          </note>
          <note>
            replik:
          </note>
          <note>
            Fru talman! Eftersom jag har en optimistisk livssyn tolkar jag
            det här på bästa sätt. Nu har vi fått ytterligare en debatt och
            diskussion kring personlig integritet som jag hoppas att Pär-Axel
            Sahlberg aldrig skall glömma.
          </note>
          <note>
            Jag hoppas nu att han är beredd att medverka till att det verkligen
            blir den utredning som Justitiedepartementet vill ha. Det är något
            helt annat än vad han sade och skrev i konstitutionsutskottet.
          </note>
          <note>
            Det bästa bidrag som Pär-Axel Sahlberg kan komma med i den här
            situationen är att se till att det blir breda direktiv. Då kan
            vi få fram ett skydd för den personliga integriteten internt utan
            att vi behöver fånga upp EU och få lärdomar där. Jag tror att
            vi kan sköta detta själva, om vi vill.
          </note>
          <note type="speaker">
            Anf. 115 KENNETH KVIST (v):
          </note>
          <note>
            Fru talman! Jag vill bara säga till Bengt Harding
          </note>
          <note>
            Olson att det att man kan biträda en utskottsmajoritets skrivning
            och avslagsyrkande inte betyder att man är oengagerad i saken:
            frågan om den personliga integriteten.
          </note>
          <note>
            Många intressanta spörsmål berörs i motionen och förtjänar ett
            närmare utredande, och det förekommer också, som vi har hört,
            ett utredningsarbete. Det gäller t.ex. gränsdragningen mellan
            medieområdet och människornas integritet, som berörs i motionen.
            En annan sak som inte berörs i motionen är den halvt maskerade
            åsiktsregistrering som av och till har förekommit inte minst av
            vänstermänniskor via Säpo och andra organ. Detta innefattas också.
          </note>
          <note>
            Det är klart att detta är utomordentligt viktiga frågor. Den
            exakta formen för att man skall kunna skapa det bästa skyddet
            för människors berättigade personliga integritet kan diskuteras.
            Detta bör vi återkomma till och kommunicera om senare.
          </note>
          <note type="speaker">
            Anf. 116 BENGT HARDING OLSON (fp):
          </note>
          <note>
            Fru talman! Jag tror inte alls att Vänsterpartiet och
          </note>
          <note>
            Kenneth Kvist är ointresserade och oengagerade i den här frågan,
            även om det har framstått så.
          </note>
          <note>
            Det gläder mig att höra Kenneth Kvist säga att man inte behöver
            stå för varje ord och mening i betänkandet. Det tolkar jag som
            att meningen om att det inte behövs ytterligare utredning skall
            strykas. Om jag har tolkat Kenneth Kvist rätt stöder man i stället
            departementets initiativ - som innebär att man försöker förbättra
            skyddet för privatlivet - och att det skall bli en bred utredning.
            Vi skall söka en lämplig form för detta. Jag vet bestämt att det
            är olämpligt att göra det till en enmansutredning med en expert.
            I det här fallet är den rätta formen en parlamentarisk utredning;
            det är en typisk sådan utredning.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            9 § Vissa tryck- och yttrandefrihetsrättsliga frågor
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU15
          </note>
          <note>
            Vissa tryck- och yttrandefrihetsrättsliga frågor
          </note>
          <note type="speaker">
            Anf. 117 BIRGER HAGÅRD (m):
          </note>
          <note>
            Fru talman! Det torde vara bekant för alla att det bara finns
            ett enda tillfälle då vi använder oss av ett jurysystem i Sverige.
            Det är i tryckfrihetsmål. Det finns ca 25 juryer i landet, och
            de utses av politiska organ, i främsta rummet landstingen.
          </note>
          <note>
            För några år sedan förekom det här i Sverige en vänsterextremistisk
            pamflett som gjorde sitt bästa för att missfirma ett antal politiker.
            Flertalet tyckte nog att det var något som man fick leva med,
            men en person gick till Europadomstolen. Och Europadomstolen gav
            ett fällande utslag. Man konstaterade att den svenska juryn, på
            grund av att den var utnämnd av ett politiskt organ, också kunde
            komma att få opartiskheten ifrågasatt. Det var alltså nödvändigt
            med ett nytt förfarande. Detta har hängt över oss sedan dess.
          </note>
          <note>
            1993 års domarutredning diskuterade problemet och några andra
            tillvägagångssätt. Man kunde exempelvis tänka sig ett slumpvis
            urval. Man kunde plocka ut folk från röstlängder, men det var
            inte något som domarutredningen egentligen ville rekommendera.
          </note>
          <note>
            Man kom i stället fram till att man, om opartiskheten hos en
            jury kan ifrågasättas, efter tillstånd från Högsta domstolen skulle
            kunna låta målet prövas enbart av rätten.
          </note>
          <note>
            I den här frågan har Moderata samlingspartiet lagt fram en kommittémotion.
            Det här har tagits upp positivt av utskottet. Konstitutionsutskottet
            konstaterar för sitt vidkommande att förändringar nödvändigtvis
            måste komma till stånd, eftersom vi inte gärna kan ha ett system
            som strider mot Europakonventionen och mot vad Europadomstolen
            har fastslagit.
          </note>
          <note>
            Det står i betänkandet att man inom departementet håller på att
            utarbeta en PM. Av allt att döma är det mer än riktigt, eftersom
            vi på våra dataskärmar häromdagen kunde läsa att den här promemorian
            nu kunde beställas. Jag har inte gjort det, men jag har ingen
            anledning att tro att det inte skulle vara någonting på gång.
            Vi hoppas alltså att en lagändring kan komma att ske mycket snart.
          </note>
          <note>
            En annan fråga jag skulle vilja ta upp i det här sammanhanget
            är biografcensuren. Här föreligger en motion, med Birgit Friggebo
            som första namn, som går ut på att biografcensuren bör avskaffas
            - den enda form av censur som förekommer i landet. Vi moderater
            har inte haft svårt för att ge vårt stöd till det här kravet.
            Samtidigt är vi liksom motionärerna inne på att en höjning av
            åldersgränsen till 18 år bör ske när det gäller offentlig visning
            av film. Jag ber med detta att få yrka bifall till reservation
            1.
          </note>
          <note>
            I övrigt ingår vi i utskottsmajoriteten. Det innebär att vi exempelvis
            inte nu anser det lämpligt att gå vidare med att skriva in de
            homosexuella när det gäller hets mot folkgrupp. Vi delar synen
            att man kanske inte speciellt skall peka ut en grupp på det här
            viset, särskilt som många i den kanske inte är så villiga eller
            intresserade av att hängas ut på det sättet, om jag får uttrycka
            mig så. Vi hoppas att den lagstiftning vi har ändå skall kunna
            vara till fyllest. Dessutom pågår för närvarande en utredning
            av de homosexuellas ställning i arbetslivet. Vi får väl se om
            den leder fram till någonting och i så fall vad.
          </note>
          <note type="speaker">
            Anf. 118 BIRGITTA HAMBRAEUS (c):
          </note>
          <note>
            Fru talman! Konstitutionsutskottet behandlar i detta betänkande
            den svåra avvägningen mellan rätten att yttra sig fritt och rätten
            att slippa kränkning och våld.
          </note>
          <note>
            Jag skulle här vilja återberätta ett vittnesbörd jag fått från
            en kvinna som iakttog fruktansvärd polisbrutalitet den 8 mars.
            Det är uppenbart att våldet i vårt samhälle har trappats upp,
            och det är väldigt oroande.
          </note>
          <note>
            I det här fallet var det en grupp unga kvinnor som oanmälda demonstrerade
            framför en porrbutik. De blev brutalt slagna med batong av en
            stor polisstyrka som kommit dit i flera polisbilar med pådraget
            blåljus. Flickorna ropade slagord mot pornografi och för kvinnofrid,
            men de hotade på intet sätt poliserna. De hade krossat fönstret
            på en porrbutik. Men när poliserna oprovocerade slog flickorna
            i huvudet med batongen använde de sig av kroppsbestraffning, vilket
            självfallet är förbjudet i vårt land.
          </note>
          <note>
            Poliserna gjorde inga försök att skingra demonstrationen genom
            att tala lugnt till demonstranterna.
          </note>
          <note>
            En stor grupp förbipasserande bevittnade brutaliteten.
          </note>
          <note>
            Man ropade förfärat: Skall ni ger er på och slå unga flickor!
            Händelsen är polisanmäld och kan komma att tas upp av JO.
          </note>
          <note>
            Ett sådant polisbeteende skulle ha varit otänkbart för några
            decennier sedan. Varför, fru talman, ökar våldet i vårt samhälle?
          </note>
          <note>
            Det är troligt att de allt groteskare våldsskildringar som vi
            omges med kan spela en viktig roll, inte minst för unga människor.
            Vi blir avtrubbade utan att vi märker det. Det måste åtminstone
            vara möjligt att skydda oss från det grova underhållningsvåldet.
          </note>
          <note>
            Centerpartiet anser att myndighetsåldern bör införas som en ny
            gräns för tillträde till vissa filmer, eftersom det naturligtvis
            är särskilt viktigt att skydda ungdomar. Vi anser emellertid också
            att det är viktigt att behålla filmcensuren. Det finns anledning
            att vara tacksam för att vi därigenom skonas från de värsta våldsinslagen.
            Jag yrkar därför bifall till reservation 2.
          </note>
          <note>
            När nazister ropar ut sitt hat och uppmanar till förföljelse
            och t.o.m. mord på grupper av människor är det vissa folkgrupper
            som regelbundet utsätts. De homosexuella är en sådan grupp. Det
            är Centerns uppfattning att hets mot folkgrupp i lagens mening
            också bör inkludera homosexuella. Andreas Carlgren kommer senare
            i debatten att mer utförligt motivera varför vi anser att tiden
            nu är mogen för det.
          </note>
          <note>
            Jag yrkar också bifall till reservation 4 och i övrigt till hemställan
            i betänkandet.
          </note>
          <note type="speaker">
            Anf. 119 HÅKAN HOLMBERG (fp):
          </note>
          <note>
            Fru talman! Jag hade tänkt börja med att påminna om den reservation
            som finns om biografcensuren. Nu har Birger Hagård redan gjort
            det, så jag inskränker mig till att liksom han yrka bifall till
            den konstruktion som där föreslås, vilken innebär att man skyddar
            barn och ungdom och behandlar vuxna människor som vuxna. Jag tror
            att det är en avvägning i den här frågan som många i det här landet
            spontant känner är den riktiga, och det är på tiden att vi får
            ett beslut om detta i stället för att skjuta det ännu längre fram
            i tiden som majoriteten verkar vilja göra.
          </note>
          <note>
            Jag skall i stället koncentrera mig på den viktigaste av de frågor
            som tas upp i det här betänkandet, nämligen frågan om huruvida
            hets mot homosexuella bör behandlas på samma sätt som hets mot
            t.ex. judar, zigenare eller andra grupper under lagen om hets
            mot folkgrupp.
          </note>
          <note>
            Den här frågan var uppe redan förra året, med samma partier för
            och emot som nu. Precis som den gången är det viktigt att konstatera
            att det är en bestämd fråga som saken inte gäller. Den gäller
            inte huruvida vi skall ha en hetslagstiftning eller inte. Det
            har vi haft sedan 1948, tror jag. Principen att detta skydd för
            utsatta minoriteter är nödvändigt har vad jag vet aldrig på allvar
            ifrågasatts här i riksdagen.
          </note>
          <note>
            Man kan, om man vill, föra en intressant principiell debatt om
            den här lagstiftningens berättigande.
          </note>
          <note>
            Den förs t.ex. just nu på Dagens Nyheters kultursida.
          </note>
          <note>
            Men den som vill avskaffa lagen om hets mot folkgrupp får begära
            ordet i en annan debatt. Vi utgår från ett läge där denna lag
            finns och är allmänt accepterad.
          </note>
          <note>
            Jag tror att det inte bara är här i riksdagen som det är så;
            det här överensstämmer nog mycket väl med vad en överväldigande
            majoritet av svenska folket tycker om man får anledning att fundera
            på saken.
          </note>
          <note>
            Majoriteten, som jag alltså kommer att kritisera här, vill inte
            avskaffa den här lagen. Skillnaden mellan majoritet och reservanter
            är att majoriteten inte vill utsträcka denna lag till att också
            gälla hets mot homosexuella. I en rad europeiska länder innefattar
            hetslagstiftningen också sådan hets. Det finns också ett mycket
            gott skäl för det, nämligen verkligheten.
          </note>
          <note>
            Hets och hatpropaganda, ofta men inte alltid med nazistiska förtecken,
            bedrivs alltid mot vissa tydligt utpekade och bestämda grupper.
            Vi vet också mycket väl vilka det är, för det har varit samma
            grupper i alla tider.
          </note>
          <note>
            Alla dessa grupper innefattas också av lagen om hets mot folkgrupp,
            med ett undantag: homosexuella.
          </note>
          <note>
            Det enda rimliga skäl jag kan komma på till att homosexuella
            inte innefattas i den svenska lagen är förmodligen den homofobi,
            eller vad man skall kalla det, som finns i samhället och som förmodligen
            var ännu starkare när lagen skrevs än vad den är i dag. Jag kan
            inte bevisa det, men jag misstänker att man på den tiden blundade
            för just denna del av propagandan mot förment mindervärdiga människor
            som skulle dödas eller drivas ut ur samhället.
          </note>
          <note>
            I de nazistiska dödslägren var man inte lika diskret. Judar,
            zigenare, homosexuella och utvecklingsstörda skulle utplånas från
            jordens yta. Det var syftet bakom propagandan, och det var det
            man försökte verkställa innan nederlaget i kriget gjorde att man
            fick avbryta det hela. Nu höjs röster i olika länder, också i
          </note>
          <note>
            Sverige, för att det här var rätt och riktigt och borde fortsätta.
          </note>
          <note>
            De som utsätts för detta och de som tillhör de grupper som pekas
            ut, samma grupper nu som den gången, har rätt till det skydd som
            rättssamhället kan ge dem.
          </note>
          <note>
            Vi borde kunna befria oss från äldre tiders ovilja att se hela
            sanningen om den nazistiska människosynen och den nazistiska hälsopropagandan
            och låta den lag vi har för att skydda människor mot sådant här
            innefatta alla de grupper som vi av erfarenhet vet utsätts för
            denna propaganda. Det är inte fråga om någon slumpartad eller
            godtycklig uppräkning, som lika gärna skulle kunna innefatta hundägare
            eller riksdagsledamöter, utan det handlar om mycket bestämda grupper
            som genom historien alltid utsätts för samma typ av propaganda.
          </note>
          <note>
            Förra året framfördes några stödargument som skulle motivera
            varför ingen ändring av hetslagstiftningen behövdes. Det sades
            t.ex. att en förändring var omotiverad. Lustigt nog säger man
            det i år igen i betänkandet, på raden efter det att utskottet
            enigt har citerat en utredning från Folkhälsoinstitutet som hävdar
            raka motsatsen. Någon sorts transportsträcka mellan det ena och
            det andra kunde möjligen vara på sin plats.
          </note>
          <note>
            Det här preciserades aldrig förra året och har inte preciserats
            i år heller. Noga besett gäller i så fall argumentet att det skulle
            vara allmänt omotiverat också för den lagstiftning vi har. Men
            det är ingen som vågar hävda det på allvar.
          </note>
          <note>
            Det hette också att det skulle vara en inskränkning i religionsfriheten
            att inkludera homosexuella i hetslagstiftningen. Men samma invändning
            kan ju riktas mot den nuvarande lagstiftningen. Inte så att någon
            religionsutövning är förbjuden, men att det faktiskt inte går
            an att i religionens namn påstå exempelvis att judar förgiftar
            brunnar, bryter ned folkmoralen eller vad det kan vara. Den här
            argumentationslinjen har majoriteten vist nog släppt i år.
          </note>
          <note>
            Det hette också förra året att de homosexuella skulle känna sig
            utpekade. Det argumentet dyker upp igen. Men utpekandet sker ju
            i den extremt grova propaganda som förekommer. Den är redan ett
            faktum. De homosexuellas organisationer, som ändå är de man får
            lyssna på för att utröna hur det ligger till, upplever inte något
            som helst problem av det här slaget. Skall man använda Birger
            Hagårds ordval, hängas ut, kan man väl säga att är det några som
            skall hängas ut, t.ex. med straff om det behövs, är det de som
            bedriver hetsen. Men det går inte i dag, därför att det inte finns
            någon paragraf som gör det möjligt att ställa just personer som
            sysslar med hets mot homosexuella inför rätta.
          </note>
          <note>
            Det hette till sist också förra året att behovet redan tillgodoses
            av den lagstiftning vi har om ärekränkning och förtal. Men det
            begriper faktiskt var och en - jag tror att majoriteten begriper
            det i år, för det kommer inte igen i argumenteringen detta år
            - att detta är ett alldeles orimligt argument. Den sortens brott
            handlar om smädelser mot enskilda personer. Man påstår att
          </note>
          <note>
            Pettersson är en allmänt fördärvlig karaktär som inte borde få
            inneha något allmänt förtroende. Det är en sorts brott. Men att
            påstå generellt att människor ur en viss kategori har vissa föraktliga
            egenskaper och borde drivas bort är något helt annat. Och detta
            täcks inte in när det gäller påståenden om homosexuella.
          </note>
          <note>
            Det lustiga i det här sammanhanget är att jag råkade se att justitieutskottet
            - som också av någon för mig okänd anledning har fått en av de
            motioner som behandlar den här frågan - med instämmande hänvisar
            till det försök till argumentering som konstitutionsutskottets
            majoritet lade fram förra året, och som
          </note>
          <note>
            KU:s majoritet nu har släppt. Men i justitieutskottets betänkande
            lever det kvar. Justitieutskottet kan inte försvara sig i den
            här debatten, men jag tycker att detta illustrerar det intellektuella
            moras som de som motsätter sig denna enkla förändring av lagstiftningen
            befinner sig i.
          </note>
          <note>
            Det går möjligen att hitta någon annan sorts argumentering för
            att tveka och bromsa litet grand, t.ex.
          </note>
          <note>
            att homosexuella inte är en folkgrupp i samma mening som etniska
            och religiösa minoriteter. Men detta är mest en formuleringsfråga.
            Det här är en fråga som har gått att lösa i andra länder, där
            man har ställts inför samma typ av växande nazistisk och liknande
            hetspropaganda som vi nu har i Sverige. Det är klart att det här
            går att lösa i Sverige också, genom en komplettering eller omformulering
            av lagen. Det är det vi vill att regeringen skall få i uppdrag
            att se till att vi får.
          </note>
          <note>
            Ibland har jag fått intrycket att det inom socialdemokratin -
            hur det är med Moderaterna vet jag inte, det kanske förekommer
            där också - till och från pågått någon form av process i riktning
            mot att stödja det här ganska enkla reformkravet. Om det är så
            har man tydligen ännu inte hunnit ända fram. Men det sista steget
            kunde med fördel tas i denna debatt. Varsågoda!
          </note>
          <note type="speaker">
            Anf. 120 KENNETH KVIST (v):
          </note>
          <note>
            Fru talman! Det här betänkandet tar upp några viktiga och ganska
            komplicerade frågor. En av dem som berörs mest, och där flera
            reservationer har avgetts, är frågan om våldsskildringar och censur.
          </note>
          <note>
            Jag har personligen egentligen en viss sympati för att vi skulle
            slippa biografcensuren. Men vi lever också i en miljö där det
            förekommer spekulationsartade våldsskildringar i filmer. Jag menar
            att det inte är klarlagt hur det påverkar människor, om det avtrubbar
            människor. Jag tror inte att det är så lyckligt att en 18-
          </note>
          <note>
            årsgräns löser problemet. Det finns minsann människor som råkar
            vara några månader över 18 år som är nog så avtrubbade inför våld.
            Därför tror jag att det för närvarande inte är rätt att man helt
            avskaffar vuxencensuren när det gäller biograffilm. Skälet är
            just att det i realiteten fortfarande produceras ett spekulativt,
            mycket grovt och förråande underhållningsvåld.
          </note>
          <note>
            Naturligtvis finns det där våldet också i videogram. Men eftersom
            mängden sådan film är stor skulle det kräva oerhört mycket för
            att den skulle kunna kontrolleras. Även om jag tidigare har varit
            inne på den linjen har jag tänkt om i den frågan och kan i de
            styckena tills vidare stå bakom utskottsmajoritetens skrivningar.
          </note>
          <note>
            När det gäller den fjärde reservationen, och det är den enda
            reservation som jag har satt mitt namn under, nämligen kriminaliseringen
            av hets mot homosexuella vill jag säga att jag i det stycket till
            fullo delar vad Håkan Holmberg har sagt. För att kammaren skall
            vinna tid behöver jag inte upprepa de utomordentligt goda och
            bra framförda argument som han har givit kammaren.
          </note>
          <note type="speaker">
            Anf. 121 PETER ERIKSSON (mp):
          </note>
          <note>
            Fru talman! Det kommer upp några intressanta och viktiga frågor
            i det betänkande som vi diskuterar i dag. En sådan är frågan om
            förhandsgranskning av film och video samt åldersgränserna i dessa
            sammanhang.
          </note>
          <note>
            Jag tycker att man måste börja med att konstatera att våldet
            ständigt finns nära, ofta genom medierna.
          </note>
          <note>
            Vi har fått se och uppleva en brutalisering de senaste decennierna,
            framför allt i medierna men också i verkligheten, på gator och
            torg. Jag tror att man tar på sig ett mycket stort ansvar om man
            vill påstå att det här inte skulle ha något som helst samband,
            att människor inte påverkas över huvud taget av vad de ser och
            upplever genom TV, video och film.
          </note>
          <note>
            Jag menar också att diskussionen kring yttrandefriheten är mycket
            långsökt. Man kan inte på något vis påstå att en förhandsgranskning
            där man är ute efter mycket extrema spekulativa våldsinslag på
            något sätt skulle vara ett hot mot yttrandefriheten.
          </note>
          <note>
            Med ett sådant resonemang hamnar man, precis som jag var inne
            på i debatten om det förra betänkandet, i den situationen att
            yttrandefrihet blir ett slagträ och ett argument för att acceptera
            mer våld, alltså ett negativt instrument i kampen om att få ett
            mer civiliserat och mänskligt samhälle. Det vore väldigt tragiskt,
            tycker jag, om vi fick en sådan utveckling att mänskliga fri-
            och rättigheter, t.ex. yttrandefriheten, blir slagträn för mer
            våld och mer spekulativt underhållningsvåld i samhället. Det finns
            exempel i andra länder där man har gått ännu längre än vi har
            gjort i
          </note>
          <note>
            Sverige på den vägen, och jag tycker att det avskräcker.
          </note>
          <note>
            Jag vill gärna se frågan om en förhandsgranskning av video som
            en form av konsumentgaranti. Man skall inte behöva riskera att
            se extremt, spekulativt våld om man köper en videokassett eller
            om man går på biofilm. Det här tycker jag är ett ganska rimligt
            och grundläggande krav: Man skall inte behöva känna att man kanske
            måste gå ut och kräkas för att det är så grova våldsscener som
            det handlar om. I Sverige klipper vi ju inte, när det gäller filmer,
            bort ett vanligt slagsmål eller om det kommer fram litet blod,
            utan det är ju mycket extrema bilder som det handlar om.
          </note>
          <note>
            För min egen skull, för mina barns skull och för min omgivnings
            skull tycker jag att det vore en fördel om man kunde få den kunskapen
            om och den stämpeln på videofilmer som man köper, så att man faktiskt
            slipper få in våldet i sitt hem. Det gäller naturligtvis också
            TV, men det är många gånger ändå svårare att reglera det. Det
            är naturligtvis det som är baksidan av denna diskussion över huvud
            taget: Det är svårt att reglera, och man kan naturligtvis inte
            komma förbi denna diskussion på ett lätt sätt.
          </note>
          <note>
            Den andra huvudfrågan i betänkandet är den om hets mot folkgrupp.
            Också i den förra diskussionen var vi litet grand inne på homosexuella
            och diskriminering av homosexuella. I denna lagstiftningsfråga
            är frågan ännu mera uppenbar och tydlig. Jag vill starkt understryka
            det Håkan Holmberg sade tidigare: Frågan om hets mot homosexuella
            har en så oerhört lång historia i vårt samhälle och är så uppenbar
            att man inte kan komma undan den genom att säga att en sådan lagstiftning
            skulle innebära att man pekade ut en särskild grupp på ett olyckligt
            sätt. Jag tycker att den argumenteringen är så svag att det skulle
            tjäna debatten och det socialdemokratiska partiet om Widar
          </note>
          <note>
            Andersson nu när han kommer in i debatten gjorde åtminstone ett
            litet försök att hitta en mer saklig argumentation om varför vi
            inte skall föra in gruppen homosexuella under lagen om hets mot
            folkgrupp.
          </note>
          <note>
            Det finns sakliga skäl, både i dagens samhälle och historiskt,
            för att göra denna förändring. Det finns också, tycker jag, i
            Folkhälsoinstitutets rapport väldigt tydliga genomgångar av frågan
            som man inte kan komma förbi.
          </note>
          <note>
            Det finns en tredje fråga, som Miljöpartiet har skrivit en motion
            om, som kommer upp i detta betänkande, och den gäller anspelningspornografi.
            Där finns det en kommitté som faktiskt nu har tagit upp frågan
            om barnpornografi på ett bra sätt, vad vi har erfarit, och det
            känns väldigt positivt att det har blivit så. Därför behöver jag
            inte heller yrka bifall till denna motion.
          </note>
          <note>
            Däremot vill jag yrka bifall till reservation nr 3,
          </note>
          <note>
            Biografcensur och åtgärder mot våldsskildringar m.m.
          </note>
          <note>
            och reservation nr 4, Kriminalisering av hets mot homosexuella.
          </note>
          <note type="speaker">
            Anf. 122 WIDAR ANDERSSON (s):
          </note>
          <note>
            Fru talman! Först av allt vill jag yrka bifall till hemställan
            i betänkandet och avslag på de fyra reservationer som är bifogade.
          </note>
          <note>
            Fru talman och ärade ledamöter av riksdagen!
          </note>
          <note>
            Traditioner bör inte avvisas bara för att de är traditioner.
            I dag behandlar vi sådana traditionstyngda storheter som den förekommande
            förhandsgranskningen av film och videogram för offentlig visning
            som härstammar från 1911 och lagstiftningen om hets mot folkgrupp
            som härstammar från tiden efter andra världskriget och som handlar
            om ett införlivande av en FN-konvention som antogs i FN-församlingen
          </note>
          <note>
            1946 och som införlivades 1948. När man behandlar sådana frågor
            bör man gå bakåt och sätta sig in i hur fäderna och mödrarna till
            denna lagstiftning - till viss del fundament i vår demokrati -
            har tänkt och resonerat. I centrum står ett väldigt starkt skydd
            för yttrandeoch tryckfriheten. Att försvara yttrande- och tryckfriheten
            och dess plats och stora utrymme i ett demokratiskt samhälle är
            väldigt viktigt.
          </note>
          <note>
            I tre olika reservationer vill reservanterna på olika sätt förändra
            förhandsgranskningen av filmer och videogram för offentlig visning.
            Jag kan inte finna några särskilt starka argument för ett sådant
            stort ingrepp som att ytterligare begränsa yttrandefriheten, dvs.
            ytterligare förstärka censuren genom att införa förhandsgranskning
            av videogram. Jag finner heller inte att tiden är mogen för att
            slopa vuxencensuren och på det viset öppna för den flod av våldsfilmer
            som många befarar, kanske med rätta, att vi då kommer att översköljas
            av.
          </note>
          <note>
            Som många har varit inne på har den andra frågan, den om lagstiftningen
            om hets mot folkgrupp, egentligen tillkommit som ett skydd mot
            folkmord. Det är den legala bakgrunden. Detta skydd infördes i
            många länder samtidigt. En väldigt stor och omfattande debatt
            ägde rum i Sverige om hur denna begränsning av tryck- och yttrandefriheten
            - det är det det handlar om
          </note>
          <note>
            - skulle utformas och formuleras. Till slut stannade man för
            att enbart peka ut trosuppfattning och härstamning. Och så har
            det varit sedan 1948.
          </note>
          <note>
            Då kan man säga att bara för att det har varit så sedan 1948
            finns det ingenting som säger att vi inte skulle kunna ändra det
            i dag, 1997. Det är ett riktigt påpekande. Det är därför som det,
            inom många partier och i dialog med medborgarna och de homosexuellas
            organisationer och över huvud taget i den fria öppna debatten
            i samhället, pågår ett ständigt prövande av de fundament som det
            demokratiska systemet vilar på.
          </note>
          <note>
            Problemet är att peka ut ytterligare folkgrupper.
          </note>
          <note>
            När jag har satt mig in i den här frågan har jag kunnat följa
            en debatt som blommade upp i slutet av 1960-
          </note>
          <note>
            talet, som var mycket stor på 1970-talet, som gällde kvinnor
            och som drevs av de mycket starka kvinnogrupper och krav på jämställdhet
            som då bröt fram och växte sig starka i det svenska samhället.
            Många förslag kom fram om att kvinnor skulle skrivas in som en
            särskild folkgrupp. Motiveringen var i stort sett densamma och
            på många sätt starkare.
          </note>
          <note>
            Håkan Holmberg och andra med honom har lyft fram Folkhälsoinstitutets
            rapport som till stor del handlar om våld mot homosexuella.
          </note>
          <note>
            Om våldet skulle vara ett huvudargument för att man skall föras
            in i hets mot folkgrupp-lagstiftningen borde kvinnor stå långt
            före i kön, på grund av att en kvinna om dagen statistiskt sett
            mister livet, i stort sett bara därför att hon är kvinna och är
            gift med en olämplig man. Det räcker alltså inte med det.
          </note>
          <note>
            Det finns också ett problem som vi inte kan bortse från, och
            det är om bara detta att man har samma sexuella läggning innebär
            att man utgör en folkgrupp.
          </note>
          <note>
            Nu vill jag inte ägna mig åt några juridiska eller politiska
            spetsfundigheter kring vad som är en folkgrupp, men alldeles lätt
            är det inte.
          </note>
          <note>
            Den hänvisning bakåt till nazisterna och utrotningen av judar
            som Håkan Holmberg gör bör kompletteras. Det var naturligtvis
            många homosexuella som miste livet, likt många fackföreningsledare
            och många kommunister. Men inte heller de nämns i hets mot folkgrupp-lagstiftningen.
          </note>
          <note>
            Med dessa ord, herr talman, yrkar jag bifall till hemställan
            i betänkandet.
          </note>
          <note type="speaker">
            Anf. 123 HÅKAN HOLMBERG (fp) replik:
          </note>
          <note>
            Herr talman! Alla som lyssnar på den här debatten förstår nog
            att Widar Andersson inte tror på det han säger. Det är ju så uppenbart
            att dessa argument inte har någonting över huvud taget med den
            här frågan att göra. Indirekt visar han det själv, genom att han
            hänvisar till den debatt som fördes om att förebygga folkmord,
            dvs. folkmord som ett resultat av hetspropaganda mot utpekade
            grupper. Den hetspropaganda som ledde till folkmord handlade om
            judar, zigenare, homosexuella och utvecklingsstörda. Det var de
            kategorierna som det var fråga om.
          </note>
          <note>
            Jag kan passa på att hänvisa till författaren Peter
          </note>
          <note>
            Englund, som mycket tydligt har klargjort distinktionen mellan
            denna typ av hets och utrotningspolitik och andra typer av förföljelser.
            Om man råkade tillhöra dessa kategorier fanns det inte en chans
            att komma undan, därför att homosexuell eller jude är inte något
            man väljer att vara. I nazisternas ögon var man det för evigt
            och skulle bort från jordens yta. En kommunist, en arbetarledare,
            en liberal chefredaktör eller vem som helt kunde ju byta åsikt,
            kanske taktiskt, och spela med ett tag och därmed klara sig undan.
            De utgjorde naturligtvis inte folkgrupper i den mening som nazister
            och likasinnade använde begreppet.
          </note>
          <note>
            Detta vet alla som sysslar med det här. Jag är övertygad om att
            Widar Andersson egentligen också vet det.
          </note>
          <note>
            Jag har inte tid att i en replik gå igenom allt det här. Men
            kom med ett riktigt argument, Widar Andersson! Jag tycker att
            det är genant för kammaren att behöva uppleva att det sedan möjligen
            fattas beslut med en majoritet, där inte ett enda argument till
            förmån för majoritetens linje har kommit fram.
          </note>
          <note type="speaker">
            Anf. 124 WIDAR ANDERSSON (s) replik:
          </note>
          <note>
            Herr talman! Det tillhör politikens regler att argumenten skall
            värderas. Men jag kan understryka för
          </note>
          <note>
            Håkan Holmberg och för alla andra att de argument som jag för
            fram vilar på en mycket stark grund. De vilar på behovet av ett
            försvar för tryck- och yttrandefriheten. Det finns alltid argument
            för en annan uppfattning.
          </note>
          <note>
            Bakgrunden till hets mot folkgrupp-lagstiftningen, som vi är
            överens om, var det nazistiska folkmordet. I
          </note>
          <note>
            den svenska lagstiftningen hänvisar vi till trosuppfattning och
            till härstamning.
          </note>
          <note>
            Men tiden har inte stått stilla. Det är inte så, vilket
          </note>
          <note>
            Håkan Holmberg indirekt antydde i sitt inledningsanförande, att
            vi som försvarar tryck- och yttrandefriheten skulle lida av homofobi,
            vara rädda för homosexuella. Det är inte alls så. Men vi säger
            att det finns andra vägar att gå som inte inskränker tryck- och
            yttrandefrihetslagstiftningen.
          </note>
          <note>
            Sedan 1946 har det hänt oerhört mycket. 1987
          </note>
          <note>
            kom t.ex. en lagstiftning som sätter fängelsestraff upp till
            ett år för den näringsidkare som ägnar sig åt diskriminering av
            någon, bl.a. mot bakgrund av hans eller hennes sexuella läggning.
            1987 kom också en lag som ger en allmän åklagare rätt att öppna
            allmänt åtal för förolämpning. Det nämns särskilt i fall där förolämpning
            har sin grund i hans eller hennes homosexualitet. Den 1 juli 1994
            kom ytterligare en förstärkning i brottsbalken.
          </note>
          <note>
            Det har alltså hänt oerhört mycket på det här området i syfte
            att värna de homosexuella.
          </note>
          <note type="speaker">
            Anf. 125 HÅKAN HOLMBERG (fp) replik:
          </note>
          <note>
            Herr talman! Alla som läser snabbprotokollet kommer att se att
            när jag talade om homofobi var det i relation till vad jag föreställde
            mig var mer utbrett i samhället när lagen om hets mot folkgrupp
            kom till och att det säkerligen har minskat i dag, men att detta
            möjligen kan vara en förklaring till att man på den tiden inte
            riktigt ville erkänna för sig själv hela vidden av den hetspropaganda
            som hade bedrivits i så många länder och som lett till så förfärliga
            resultat.
          </note>
          <note>
            Det skulle inte ett ögonblick falla mig in att insinuera att
            Widar Andersson eller någon annan, som förmodligen kommer att
            rösta för majoritetslinjen, är anfäktad av sådant.
          </note>
          <note>
            Jag vet att Widar Andersson har ett mycket starkt personligt
            engagemang i andra frågor som hetslagstiftningen berör, t.ex.
            när det gäller antisemitism. Jag har fullt förtroende för Widar
            Andersson på den punkten. Jag beklagar att han får föra den här
            debatten, därför att jag förstår att han inte fullt ut tror på
            det som det är hans uppgift att framföra här.
          </note>
          <note>
            Får jag bara avrunda med att säga att poängen med tryckfriheten
            - som vi alla här försvarar - är att den syftar till att skydda
            de svaga i samhället mot maktens missbruk av sin ställning. Det
            är därför man skall ha tryckfrihet, så att man kan avslöja bl.a.
            makthavare, föra fram nya argument osv. Hetslagstiftningen fyller
            exakt samma funktion, att skydda utsatta grupper från övergrepp,
            som ibland t.o.m. kan legitimeras genom att mäktiga intressen
            i samhället finner det förenligt med sina intressen att spela
            på den här typen av fördomar och bidra till hets mot grupper för
            att vinna politiska poäng.
          </note>
          <note type="speaker">
            Anf. 126 WIDAR ANDERSSON (s) replik:
          </note>
          <note>
            Herr talman! Det ligger mycket i det Håkan
          </note>
          <note>
            Holmberg säger. Men å andra sidan är det så att inskränkningar
            av tryck- och yttrandefrihet nästan alltid görs i svaga gruppers
            namn. Man måste vara uppmärksam också på maktens argument för
            att göra dessa inskränkningar. Vad som sedan kan följa har vi
            sett många exempel på i historien runt om i olika länder.
          </note>
          <note>
            Jag framhärdar i den åsikt som jag här framför.
          </note>
          <note>
            Jag kan villigt erkänna att jag från början var tveksam och att
            jag låg mycket nära Håkan Holmberg i min inställning. Men ju mer
            jag har satt mig in i frågan och behovet av ett försvar för tryck-
            och yttrandefriheten, desto mer övertygad har jag blivit, inte
            bara förnuftsmässigt utan också i hjärtat, om att jag här framför
            ett mycket viktigt försvar för ett stort utrymme för tryck- och
            yttrandefriheten. Samtidigt väjer jag tillsammans med majoriteten
            inte för ett ögonblick för att på annat sätt, genom opinionsbildning
            vad gäller attityder och förändringar i brottsbalken, slåss mot
            alla former av diskriminering av alla människor grundad på vilket
            argument som helst.
          </note>
          <note type="speaker">
            Anf. 127 PETER ERIKSSON (mp) replik:
          </note>
          <note>
            Herr talman! Widar Andersson är pressad i frågan.
          </note>
          <note>
            Han säger att han har satt sig in ordentligt i frågan. I
          </note>
          <note>
            och med det har han kommit fram till att kvinnor utsätts för
            våld och att vi därför inte kan genomföra en lagstiftning om hets
            mot folkgrupp som utvidgas till att också gälla homosexuella.
            Det är ju helt olika saker, om en grupp utsätts för våld eller
            utsätts för hets. Det är ju hetslagstiftningen vi talar om nu.
            Menar Widar Andersson att kvinnor i stor utsträckning utsätts
            för hets på ett sådant sätt att man skulle kunna tänka sig att
            utvidga lagen i nästa skede till att också inkludera kvinnor?
          </note>
          <note>
            Jag tror inte att det kan uppfattas som seriöst att föra debatten
            på det sättet. Det är litet synd att Widar
          </note>
          <note>
            Andersson när han blir pressad häver upp den här formen av yttrande-
            och tryckfrihetsaspekter, som att det är den stora kampen för
            tryckfrihet som gör att vi inte kan skydda homosexuella från de
            här sakerna, som i själva verket har pågått i hundratals år. Det
            är inte bra att tryckfriheten används på ett sådant sätt, därför
            att det skadar hela fri- och rättighetsperspektivet och debatten
            i övrigt, som är väldigt viktig.
          </note>
          <note type="speaker">
            Anf. 128 WIDAR ANDERSSON (s) replik:
          </note>
          <note>
            Herr talman! Vad som trots allt måste sägas så att det kommer
            med i protokollet från den här debatten är att homosexuella människor,
            som alla andra, är skyddade mot våld och hets i svensk lag. Man
            har steg för steg i brottsbalken och t.o.m. i tryckfrihetsförordningens
            grundskrift fört in ett extra skydd, precis som vid rasism, nämligen
            att det är en försvårande omständighet att bygga sitt agerande
            mot en medmänniska, t.ex.
          </note>
          <note>
            att utöva våld mot någon, på att han eller hon är homosexuell.
          </note>
          <note>
            Det finns alltså ett starkt skydd. Det kan förmodligen förbättras,
            våra attityder till varandra kan förbättras och lagstiftningen
            kan förmodligen förbättras.
          </note>
          <note>
            Men det jag säger är att det inte är alldeles säkert att den
            bästa vägen är att utvidga tryck- och yttrandefrihetsbegränsningarna
            i lagstiftningen om hets mot folkgrupp. Det är inte alldeles säkert
            att det är den bästa vägen - det måste problematiseras. Detta
            måste sägas emot; det tycker jag är viktigt.
          </note>
          <note>
            Skall vi bara mäta diskriminering och våld är det klart att kvinnor
            utsätts för en väldig massa diskriminering och våld. Utvecklingsstörda
            utsätts fortfarande för diskriminering och våld. Invandrare, avvikare
            av olika slag utsätts för diskriminering och våld i det svenska
            samhället, och det måste vi alla stå upp emot.
          </note>
          <note>
            Men det är inte alldeles säkert att den bästa lösningen alltid
            är att inskränka tryck- och yttrandefrihetslagstiftningen.
          </note>
          <note type="speaker">
            Anf. 129 PETER ERIKSSON (mp) replik:
          </note>
          <note>
            Herr talman! Jag kan hålla med om att det inte alltid är rätt
            att inskränka tryck- och yttrandefriheten;
          </note>
          <note>
            det tror jag att vi alla här kan hålla med om.
          </note>
          <note>
            Vad Widar Andersson sade nu var att det finns ett skydd mot hets
            mot homosexuella. Men det är ju det det inte gör! Widar Andersson
            påstår att homosexuella som grupp har skydd i den här frågan,
            men det är inte så. Det är därför det skrivs motioner, det är
            därför vi har den här debatten, det är därför de homosexuellas
            organisationer driver frågan att de skall inkluderas i detta skydd.
            Annars behövdes den här diskussionen över huvud taget inte! Men
            Widar Anderssons påstående att de homosexuella som grupp redan
            är skyddade är falskt. Det argumentet håller inte - det skyddet
            existerar inte i verkligheten.
          </note>
          <note type="speaker">
            Anf. 130 WIDAR ANDERSSON (s) replik:
          </note>
          <note>
            Herr talman! Peter Eriksson har rätt i att det i lagstiftningen
            om hets mot folkgrupp är enbart trosuppfattning och härstamning
            som formar grupper;
          </note>
          <note>
            homosexuella formar inte en grupp enligt denna lagstiftning.
            Men om någon enskild människa utsätts för ett brott, t.ex. blir
            förolämpad eller utsatt för våld, är det enligt flera ställen
            i brottsbalken och t.o.m. i grundskriften till tryckfrihetsförordningen
            en försvårande omständighet om detta sker bara därför att han
            eller hon är homosexuell.
          </note>
          <note>
            Sedan vill jag, herr talman, också säga att frågan är i process
            framåt. Jag har beskrivit de två lagändringar som skedde 1987
            och även den som gjordes
          </note>
          <note>
            1994. Regeringen utreder nu om det behövs en särskild myndighet
            mot diskrimineringen av homosexuella i arbetslivet och i samhällslivet
            i stort. Det förekommer också diskussioner inom Europeiska unionen,
            där en del länder för fram behovet av en samordning eller kanske
            rent av en harmonisering på det här området. Var vi hamnar där
            om några år vill inte jag uttala mig om.
          </note>
          <note>
            Avslutningsvis, herr talman: Försvaret av en tryckoch yttrandefrihet
            som är så obegränsad som möjligt är väldigt viktigt, och skyddet
            för diskriminerade och utsatta människor i det svenska samhället
            går i stort sett alltid andra vägar enligt den bedömning som jag
            gör av det svenska samhället. Det handlar om attitydförändringar,
            lagstiftningsförändringar, ett envetet opinionsarbete, kamp för
            och tro på alla människors lika värde.
          </note>
          <note type="speaker">
            Anf. 131 MARGARETA ANDERSSON (c):
          </note>
          <note>
            Herr talman! Tryckfrihet och yttrandefrihet finns i våra grundlagar.
            Den är en av grundpelarna i vårt samhälle och måste värnas från
            intrång. Att få uttrycka sin mening i olika frågor är grundläggande
            för ett demokratiskt samhälle.
          </note>
          <note>
            Tyvärr hotas vår demokrati av krafter som har en helt annan syn
            på samhället än vad majoriteten av svenska folket har. De uttrycker
            åsikter om andra människor och förhållanden som vi övriga medborgare
            uppfattar som hets mot folkgrupp eller på annat sätt kränkande
            för den utpekade personen eller gruppen.
          </note>
          <note>
            Ingen skall behöva bli kränkt på grund av ras, religion, ursprung,
            kön eller sexuell läggning.
          </note>
          <note>
            I min motion har jag tagit upp en fråga som i hög grad angår
            dagens unga människor, och det är spridningen av rasistisk och
            nazistisk musik i och från
          </note>
          <note>
            Sverige. Det är visserligen olagligt att producera och sprida
            den här sortens musik enligt den nuvarande lagstiftningen, men
            eftersom preskriptionstiden är så kort som ett år kringgår man
            lagen. Detta sker genom att man ger ut band och kassetter i mycket
            små upplagor, men det innebär ändå att preskriptionstiden börjar
            löpa. Åklagarna får inte uppgift om den här musiken, och brottslingarna
            går på det sättet fria. Efter ett år är det inte olagligt att
            sprida den här musiken till andra länder och i större grupper
            i Sverige. På det sättet håller grupper med rasistiska eller nazistiska
            åsikter på och manipulerar den svenska lagstiftningen.
          </note>
          <note>
            Sverige har blivit ett land varifrån man kan sprida musik med
            olika fördomar till bl.a. Tyskland. I Tyskland är lagstiftningen
            strängare, och man är där mycket bekymrad över att den här sortens
            musik kan komma in i landet från Sverige.
          </note>
          <note>
            Skälet till att jag skrivit motionen är att det inte får fortsätta
            att gå så lätt att manipulera svensk lag. Vi behöver se över hur
            lagstiftningen fungerar i samhället i dag. Enligt betänkandet
            och via kontakter med
          </note>
          <note>
            Centerns representant i Mediekommittén, som kommer att avlämna
            sitt betänkande nästa vecka, har jag förstått att man i utredningen
            har tagit upp mina tankar och förespråkar att regeringen vid översyn
            av lagstiftningen på det här området skall ta upp även dessa aspekter.
          </note>
          <note>
            Herr talman! För att skydda våra ungdomar och för att markera
            att Sveriges riksdag tar allvarligt på problem av det här slaget
            är det viktigt att man verkligen gör en översyn och skärpning
            av den här lagen.
          </note>
          <note>
            Eftersom förslaget är under diskussion nöjer jag mig för dagen
            med det svar som motionen har fått, men jag kommer att följa den
            fortsatta behandlingen av ärendet.
          </note>
          <note type="speaker">
            Anf. 132 CHATRINE PÅLSSON (kd):
          </note>
          <note>
            Herr talman! Jag skall ta upp två av alla de viktiga frågor som
            behandlas i KU15, och den första gäller våldsvideon. Jag vill
            börja med att yrka bifall till reservation 3, som stöder Miljöpartiets
            motion. Detta är en stor fråga, och den är så viktig att den måste
            få ta tid och utrymme i den politiska debatten.
          </note>
          <note>
            Våren 1996 presenterades den första stora vetenskapliga undersökningen
            av våldet i svensk TV. Under en stickprovsvecka tittade man på
            alla program som visades i SVT 1, SVT 2, TV 3, TV 4, Kanal 5
          </note>
          <note>
            och TV 1000 mellan kl. 6.30 och 01.00. Nyhetsprogrammen undantogs.
          </note>
          <note>
            TV 1000 innehöll mest våld - 12,7 % av all sändningstid. TV 3
            hade 8,3 % våldssekvenser. Kanal
          </note>
          <note>
            5 och TV 4 innehöll ca 6 % våldsscener vardera.
          </note>
          <note>
            Minst våld förekom i Sveriges Televisions kanaler, med 4,2 %
            våld i SVT 1 och 2,3 % i SVT 2.
          </note>
          <note>
            Det uppmätta våldet omfattade endast tydligt avgränsade våldsamma
            sekvenser som innehöll fysiskt och uppenbart våld. Undersökningen
            konstaterade också att det under en vecka sänds 1 924 våldsinslag.
          </note>
          <note>
            7 % av alla undersökt sändningstid utgörs av våld.
          </note>
          <note>
            65 % av våldsscenerna förekommer i fiction-program.
          </note>
          <note>
            Totalt under en vecka sändes 456 sekvenser med dödande.
          </note>
          <note>
            Det svensktillverkade våldet utgjorde 12 %, medan det våld som
            producerats i USA uppgick till
          </note>
          <note>
            62 %.
          </note>
          <note>
            Dessa siffror vill jag ta med för att riktigt få oss att förstå
            att våldet är någonting som förekommer dagligen och som påverkar.
            Det påverkar oss, men det påverkar framför allt barnen.
          </note>
          <note>
            Kunskaperna om effekterna av bildvåldet har ökat på senare tid.
            Man har kunnat konstatera att våldsinslagen i medierna kan leda
            till aggressioner på kort sikt. På lång sikt är det däremot svårare
            att dra slutsatser om orsakssambanden.
          </note>
          <note>
            Om vi inte ser upp med detta våld kommer vi, tror jag, att kunna
            se ett tilltagande brutalt våld. Det hoppas jag att ingen av oss
            vill. Därför har jag velat tala om denna motion.
          </note>
          <note>
            Jag vill yrka bifall till motionen Ju506. Eftersom vi kristdemokrater
            inte är med i utskottet har vi detta sätt att göra det på. Det
            handlar om sexuella övergrepp på barn.
          </note>
          <note>
            Dokumenterade sexuella övergrepp på barn innebär ju, utöver själva
            kränkningen vid övergreppet, en fortgående kränkning av barnet
            varje gång filmer eller bilder visas. Användning av barnpornografi
            är en stöld av barnets mänskliga värdighet. Innehav av barnpornografi
            saknar både tryckfrihets- och yttrandefrihetsvärde och skall därför
            kriminaliseras enligt vår åsikt.
          </note>
          <note>
            Vi kristdemokrater har både i riksdag och regering med kraft
            drivit på en kriminalisering av innehav av barnpornografi. Åtskilliga
            motioner har skrivits. Interpellationer och frågor har lämnats
            in. I en motion från den 18 december 1992 säger vi att innehav
            av barnpornografi måste kriminaliseras. Jag är väl medveten om
            att det pågår arbete och att utredningen snart är klar, men jag
            tycker att vi i parlamentet på ett påtagligt sätt borde lyfta
            fram frågan i dag.
          </note>
          <note>
            Sedan 1992 har det fötts barn som har utsatts för våld. Jag skäms
            som parlamentariker i Sveriges riksdag över att vi inte har klarat
            att åtgärda problemen.
          </note>
          <note>
            Man kan ha hur många argument som helst om vår tryckfrihet och
            dyrka den som något slags helig ko, men vi måste ju se vilka konsekvenser
            den får. Det är vårt absoluta uppdrag som parlamentariker att
            försöka lösa problemen. Om det inte begicks övergrepp mot barn
            hade vi inte behövt diskutera frågan, men eftersom vi ser att
            övergreppen ökar och att barnpornografi innebär förnedring, måste
            vi göra allvar av saken. Därför, herr talman, har jag velat yrka
            bifall till
          </note>
          <note>
            Ju506.
          </note>
          <note type="speaker">
            Anf. 133 BIRGIT FRIGGEBO (fp) replik:
          </note>
          <note>
            Herr talman! Som ledamot av Barnpornografiutredningen vill jag
            säga att vårt uppdrag är att ta fram ett förslag till hur man
            skall kunna kriminalisera innehav av barnpornografi. På måndag
            kommer utredningens betänkande att presenteras. Där finns det
            ett förslag om detta.
          </note>
          <note>
            Att yrka bifall till motionen, där det just hävdas att man bör
            söka kriminalisera innehav av barnpornografi, är att slå in öppna
            dörrar. Jag vill säga det som information till riksdagen. Det
            är anledningen till att utskottet har tagit ställning på det sätt
            som det har gjort.
          </note>
          <note type="speaker">
            Anf. 134 CHATRINE PÅLSSON (kd) replik:
          </note>
          <note>
            Herr talman! Jag får kanske passa på att fråga
          </note>
          <note>
            Birgit Friggebo om det förslag som kommer från majoriteten på
            måndag innebär att man går hela vägen för att råda bot på dessa
            problem.
          </note>
          <note type="speaker">
            Anf. 135 BIRGIT FRIGGEBO (fp) replik:
          </note>
          <note>
            Herr talman! Man går hela vägen. Det kommer lagförslag som innebär
            att all befattning med barnpornografi, inklusive innehav, kommer
            att vara förbjuden.
          </note>
          <note type="speaker">
            Anf. 136 CHATRINE PÅLSSON (kd) replik:
          </note>
          <note>
            Herr talman! Då välkomnar jag förslaget. Jag ser fram emot att
            få läsa de texterna.
          </note>
          <note type="speaker">
            Anf. 137 ANDREAS CARLGREN (c):
          </note>
          <note>
            Herr talman! Bara döda ting är helt lika. Varje olikhet är ett
            stycke liv, och att vara levande är att vara olik. Ändå har vi
            ofta så svårt att acceptera olikheter. Olikheter blir så ofta
            föremål för fördomar.
          </note>
          <note>
            Intolerans mot olikheter bland enskilda människor och grupper
            av människor riskerar till sist att bli en intolerans som kan
            vändas mot vem som helst. Till sist har vem som helst en olikhet
            som kan bli föremål för fördomar eller aggressivitet. Det undergräver
            demokratins jordmån och förråar hela samhällsklimatet. Därför
            är tolerans ett livsavgörande värde för alla människor i samhället
            och ett gemensamt värde att försvara.
          </note>
          <note>
            Angrepp mot gruppen homosexuella - hets mot folkgrupp - pågår
            i vårt land. Det är inte grå teori vi talar om, utan en mycket
            obehaglig eller farlig verklighet. Vi vet att människor dödas
            i vårt land. Vi vet att människor utsätts för våld. Vi vet att
            människor utsätts för hot på grund av homosexualitet eller förmodad
            homosexualitet. Den undersökning Folkhälsoinstitutet har gjort
            som har nämnts här i debatten är ett av de starka exemplen på
            det.
          </note>
          <note>
            Vi vet att det finns de som systematiskt uppmanar till våld mot
            gruppen. Bland nazistiska grupper förekommer organiserad och genomgående
            hets mot olika samhällsgrupper. Måltavlorna är de klassiska: judar,
            invandrare, svarta och homosexuella.
          </note>
          <note>
            Uttalanden eller skrifter som hetsar mot en grupp beroende på
            ras, hudfärg, nationellt eller etniskt ursprung eller trosbekännelse
            är straffbara. Motsvarande hets mot homosexuella som grupp är
            inte straffbar.
          </note>
          <note>
            Alltså är det fullt möjligt för nazister att sprida tidningar
            som "Siege - för ökat våld mot homosexuella" eller artiklar om
            att homosexuella inte har rätt att leva. Jag skulle vilja säga
            att det har pågått en förvirrad debatt om våld och diskriminering
            i allmänhet.
          </note>
          <note>
            Poängen är att detta trots allt är möjligt med den lagstiftning
            som finns. Det sätter den inte stopp för.
          </note>
          <note>
            När nazister hetsar mot judar eller svarta som grupp skall det
            självfallet vara straffbart. Varför inte ge samma skydd när samma
            nazister hetsar mot homosexuella som grupp? Det måste vara den
            riktiga frågan. Dels leder det till att det blir svårare för polisen
            att systematiskt och effektivt motarbeta nazisters förföljelser
            av olika grupper i samhället över huvud taget, dels blir det en
            signal till nazistiska grupper om vart man bör rikta sina aggressioner
            för att undgå straffpåföljd.
          </note>
          <note>
            Utskottet citerar sig självt i sina motiv från ett tidigare betänkande
            och säger att skilda gruppers behov av skydd mot nedsättande omdömen
            eller kritik alltid är en svår avvägning. Om det bara gällde nedsättande
            omdömen eller kritik vore det kanske i och för sig allvarligt,
            men det värsta är att det inte alls bara handlar om det. Det är
            en direkt aningslös och omedveten formulering som man dessutom
            väljer att upprepa när man citerar sig själv.
          </note>
          <note>
            Vi vet att det behövs ett starkare skydd. Det tyckte redan utredningen
            om homosexuellas situation i samhället i början av 80-talet. Vi
            talar om ett skydd som redan finns på flera håll i Europa. Det
            finns i Spanien,
          </note>
          <note>
            Tyskland, Irland, Danmark, Nederländerna och Norge. Det framgick
            av en kartläggning av KU förra året.
          </note>
          <note>
            Det är i stort sett genomgående länder som har egna erfarenheter
            av nazism och fascism. Där vet man av egen mycket dyrköpt, och
            den gången mycket farlig, erfarenhet hur viktigt det är att skydda
            minoriteter.
          </note>
          <note>
            Här är Sverige kanske drabbat av aningslöshet. Vi råkade inte
            lika illa ut. Men varför skall vi, som annars är ett föregångsland
            när det gäller tolerans, ligga så klart efter?
          </note>
          <note>
            Utskottet talar om svåröverblickbara konsekvenser för tryckfriheten
            och yttrandefriheten. Men var konkreta! Svåröverblickbara säger
            man väl om sådant som är svårt att ta reda på. Detta är ju inte
            svårt att ta reda på. Det är ju tillämpat i ett antal europeiska
            länder. Titta t.ex. på Danmark och Norge! Vad finns det för påtagliga
            problem för tryck- och yttrandefriheten där till följd av en sådan
            här lagstiftning?
          </note>
          <note>
            Man säger att en lagändring kan leda till att de homosexuella
            pekas ut som en speciell grupp i samhället på ett sätt som många
            av dem inte önskar. Det låter som ett förförande tolerant argument,
            men man blandar bort korten. De homosexuella pekas ju redan ut,
            men av angriparna, av dem som hetsar, av t.ex. de nazistiska grupperna.
            Det är de som buntar ihop och behandlar de homosexuella som grupp.
            Skall inte riksdagen då, som den lagstiftande församlingen, säga:
            Vi skyddar den grupp som är utsatt just som grupp.
          </note>
          <note>
            I stället slinker man bakom det till synes liberala argumentet
            att man bara skyddar individer. Men det är ju inte sant när man
            på det sättet urholkar ett skydd för några som faktiskt angrips
            som grupp.
          </note>
          <note>
            Jag ser trots allt fram emot den dag jag får vara med och fatta
            ett beslut här i riksdagen som innebär ett förstärkt skydd. Jag
            är övertygad om att Sverige i dag är så starkt tolerant och så
            starkt inriktat på att skydda minoriteter också när de angrips
            som grupp att vi här i kammaren mycket snart kommer att fatta
            ett annat beslut än det vi förmodligen kommer att fatta i dag.
          </note>
          <note>
            Även om det finns mycket att invända mot det
          </note>
          <note>
            Widar Andersson säger, vill jag ta fasta på att han säger att
            det finns en process som går framåt och att det pågår en ständig
            prövning i olika partier. Jag tycker att vi skall ta fasta på
            de orden och hoppas att det också leder till att vi mycket snart
            kan fatta andra beslut här i riksdagen.
          </note>
          <note>
            Jag vill säga att det finns en typ av tolerans som är så utslätad
            och självklar att den till sist känns som en litet fadd smak i
            munnen. Det är sådant vi ofta ägnar oss åt i högtidstal. Det utmanar
            inte någon, och därför vidgar det inte heller några gränser. Trots
            att Sverige är ett föregångsland på många sätt när det gäller
            homosexuella är det fortfarande litet kontroversiellt. Just därför
            är detta så viktigt. Det är ett av de områden där vi faktiskt
            kan vidga gränserna, och det kommer att beröra oss alla. Då ökar
            friheten för alla i samhället oavsett om man är svart eller vit,
            jude eller muslim, kristen eller muslim, eller vad som helst.
            Då ökar friheten för alla.
          </note>
          <note>
            Till sist vill jag läsa upp det Martin Niemöller sade. Han var
            antinazistisk präst i Tyskland och upplevde detta nära inpå sig.
            Han sade:
          </note>
          <note>
            I Tyskland kom nazisterna för att hämta kommunisterna, och jag
            sade ingenting eftersom jag inte var kommunist.
          </note>
          <note>
            Sedan kom de och hämtade judarna, och jag sade ingenting eftersom
            jag inte var jude.
          </note>
          <note>
            Sedan kom de och hämtade fackföreningsmedlemmarna, och jag sade
            ingenting eftersom jag inte var fackföreningsmedlem.
          </note>
          <note>
            Sedan kom de och hämtade katolikerna, och jag var protestant,
            så jag sade inget.
          </note>
          <note>
            Sedan kom de och hämtade mig, och vid det laget var det ingen
            kvar som sade någonting.
          </note>
          <note>
            Riksdagen har till uppgift att skydda minoriteter som grupp och
            som individer just därför att det betyder så mycket för allas
            vår frihet. Därför yrkar jag bifall till reservation 4.
          </note>
          <note>
            Överläggningen var härmed avslutad.
          </note>
          <note>
            KU14 Fri- och rättigheter
          </note>
          <note>
            Mom. 3 (diskrimineringsförbud i regeringsformen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            266 för utskottet
          </note>
          <note>
            33 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 73 m, 21 c, 19 fp, 11 kd
          </note>
          <note>
            För res. 1: 18 v, 15 mp
          </note>
          <note>
            Frånvarande: 19 s, 7 m, 6 c, 7 fp, 4 v, 3 mp, 4 kd
          </note>
          <note>
            Mom. 6 (fackliga rättigheter)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            285 för utskottet
          </note>
          <note>
            18 för res. 3
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 74 m, 21 c, 20 fp, 15 mp, 12 kd
          </note>
          <note>
            För res. 3: 18 v
          </note>
          <note>
            Frånvarande: 18 s, 6 m, 6 c, 6 fp, 4 v, 3 mp, 3 kd
          </note>
          <note>
            Mom. 7 (generell integritetslagstiftning)
          </note>
          <note>
            1. utskottet
          </note>
          <note>
            2. res. 4 (fp, m)
          </note>
          <note>
            Votering:
          </note>
          <note>
            197 för utskottet
          </note>
          <note>
            104 för res. 4
          </note>
          <note>
            2 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 21 c, 17 v, 15 mp, 1 kd
          </note>
          <note>
            För res. 4: 74 m, 19 fp, 11 kd
          </note>
          <note>
            Avstod: 1 fp, 1 v
          </note>
          <note>
            Frånvarande: 18 s, 6 m, 6 c, 6 fp, 4 v, 3 mp, 3 kd
          </note>
          <note>
            Mom. 9 (skyddet för äganderätten)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            3. res. 6 (v)
          </note>
          <note>
            4. res. 7 (mp)
          </note>
          <note>
            Förberedande votering 1:
          </note>
          <note>
            19 för res. 6
          </note>
          <note>
            15 för res. 7
          </note>
          <note>
            269 avstod
          </note>
          <note>
            46 frånvarande
          </note>
          <note>
            Kammaren biträdde res. 6.
          </note>
          <note>
            Förberedande votering 2:
          </note>
          <note>
            73 för res. 5
          </note>
          <note>
            19 för res. 6
          </note>
          <note>
            211 avstod
          </note>
          <note>
            46 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            189 för utskottet
          </note>
          <note>
            74 för res. 5
          </note>
          <note>
            39 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 18 fp, 8 kd
          </note>
          <note>
            För res. 5: 74 m
          </note>
          <note>
            Avstod: 2 fp, 18 v, 15 mp, 4 kd
          </note>
          <note>
            Frånvarande: 18 s, 6 m, 7 c, 6 fp, 4 v, 3 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU15 Vissa tryck- och yttrandefrihetsrättsliga frågor
          </note>
          <note>
            Mom. 1 (biografcensur och åtgärder mot våldsskildringar m.m.)
          </note>
          <note>
            1. utskottet
          </note>
          <note>
            2. res. 1 (fp, m)
          </note>
          <note>
            3. res. 2 (c)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            21 för res. 2
          </note>
          <note>
            26 för res. 3
          </note>
          <note>
            255 avstod
          </note>
          <note>
            47 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            95 för res. 1
          </note>
          <note>
            34 för res. 3
          </note>
          <note>
            172 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            162 för utskottet
          </note>
          <note>
            97 för res. 1
          </note>
          <note>
            44 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 1 c, 18 v
          </note>
          <note>
            För res. 1: 74 m, 18 fp, 4 mp, 1 kd
          </note>
          <note>
            Avstod: 20 c, 2 fp, 11 mp, 11 kd
          </note>
          <note>
            Frånvarande: 18 s, 6 m, 6 c, 6 fp, 4 v, 3 mp, 3 kd
          </note>
          <note>
            Peter Eriksson och Roy Ottosson (båda mp) anmälde att de avsett
            att avstå från att rösta men markerats ha röstat nej.
          </note>
          <note>
            Kerstin Warnerbring (c) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 2 (åtgärder mot barnpornograf m.m.)
          </note>
          <note>
            1. utskottets hemställan
          </note>
          <note>
            2. utskottets hemställan med den ändring som föranleddes av bifall
            till mot. Ju506 (kd)
          </note>
          <note>
            Votering:
          </note>
          <note>
            281 för utskottet
          </note>
          <note>
            12 för mot.
          </note>
          <note>
            8 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 16 c, 20 fp, 18 v, 14 mp
          </note>
          <note>
            För mot.: 12 kd
          </note>
          <note>
            Avstod: 1 s, 1 m, 5 c, 1 mp
          </note>
          <note>
            Frånvarande: 18 s, 8 m, 6 c, 6 fp, 4 v, 3 mp, 3 kd
          </note>
          <note>
            Mom. 3 (kriminalisering av hets mot homosexuella)
          </note>
          <note>
            1. utskottet
          </note>
          <note>
            2. res. 4 (fp, c, v, mp)
          </note>
          <note>
            Votering:
          </note>
          <note>
            220 för utskottet
          </note>
          <note>
            78 för res. 4
          </note>
          <note>
            5 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 74 m, 1 c, 12 kd
          </note>
          <note>
            För res. 4: 5 s, 20 c, 20 fp, 18 v, 15 mp
          </note>
          <note>
            Avstod: 5 s
          </note>
          <note>
            Frånvarande: 18 s, 6 m, 6 c, 6 fp, 4 v, 3 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum torsdagen den 13 mars.
          </note>
          <note>
            Ajournering
          </note>
          <note>
            Kammaren beslöt kl. 17.57 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § Straffrättsliga frågor
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU7
          </note>
          <note>
            Straffrättsliga frågor
          </note>
          <note type="speaker">
            Anf. 138 JEPPE JOHNSSON (m):
          </note>
          <note>
            Fru talman! I det betänkande vi skall behandla i kväll, justitieutskottets
            betänkande nr 7 om straffrättsliga frågor, behandlas ett antal
            motioner från den allmänna motionstiden. Moderaterna i utskottet
            har reserverat sig på fyra punkter och avgivit ett särskilt yttrande.
          </note>
          <note>
            För att bekämpa brottsligheten krävs att rättsväsendet har tillräckliga
            resurser. Den nuvarande regeringens nedskärningar på rättsväsendet
            i allmänhet och polisen i synnerhet har redan blivit märkbar för
            medborgarna. Vi moderater har vid upprepade tillfällen begärt
            att regeringen skall ompröva sina besparingar på rättsväsendet.
            Att skydda sina medborgare från våld och brott borde vara en huvuduppgift
            för varje samhälle. För oss moderater är rättstryggheten ett prioriterat
            område.
          </note>
          <note>
            Vi moderater kommer att fortsätta kampen mot brott och kampen
            mot narkotika. Särskilt viktig är kampen mot ungdomsbrottsligheten.
            Inget land har råd att förlora unga människor till kriminalitet,
            drogmissbruk och åtföljande misär. Det kostar alldeles för mycket
            i mänskligt lidande för såväl brottsoffren som för den unge brottslingen
            och för brottslingens familj.
          </note>
          <note>
            Den grova brottsligheten kräver stora resurser. Det är nödvändigt
            att polisen har möjlighet att avsätta tillräckligt med resurser
            för denna brottslighet. I ett särskilt yttrande, i anslutning
            till en motion om mcrelaterad brottslighet, utvecklar vi våra
            synpunkter. Vi anser att det är nödvändigt att polisen i sin brottsutredande
            verksamhet snarast får möjlighet att med dold mikrofon genomföra
            avlyssning vid misstankar om grov brottslighet - t.ex. vid grova
            narkotikabrott eller vid misstanke om allvarlig brottslighet inom
            mc-gäng.
          </note>
          <note>
            Den nationella beredskapsstyrkan - förmodligen landets mest vältränade
            polisstyrka - borde kunna användas vid allvarlig brottslighet
            eller i situationer som kräver särskilda polisiära insatser. Exempel
            på användning är vid motsättningar mellan mc-gäng.
          </note>
          <note>
            Fru talman! Vi anser att det finns ett stort behov av nya, alternativa
            påföljder - inte minst då det gäller att komma till rätta med
            ungdomsbrottsligheten.
          </note>
          <note>
            Samhällstjänst infördes på försök 1990, främst som alternativ
            för unga lagöverträdare. År 1993, under den borgerliga regeringsperioden,
            utvidgades försöksverksamheten till att omfatta hela landet. Utvärderingen
            har visat att försöken med samhällstjänsten praktiskt har fungerat
            bra. Enligt vår uppfattning är det nu angeläget att samhällstjänsten
            infogas som ett permanent inslag i påföljdssystemet.
          </note>
          <note>
            Möjligheten att döma unga till villkorligt fängelse bör prövas.
            Detta kan innebära att när den unge begått ett brott dömer domstolen
            till t.ex. skyddstillsyn med tillägg av ett villkorligt frihetsstraff,
            vars längd anpassas efter den brottslighet den unge gjort sig
            skyldig till. Döms den unge för nya brott under löptiden, bär
            han med sig det gamla villkorliga straffet som en
          </note>
          <note>
            "ryggsäck". Då han har samlat på sig en "tillräcklig ryggsäck"
            faller frihetsstraffet ut. Detta kommer då att vara tillräckligt
            långt för att kunna utnyttjas meningsfullt vad gäller den unges
            rehabilitering.
          </note>
          <note>
            Den borgerliga regeringen inledde försök med elektronisk övervakning
            som ett alternativ till upp till två månader långa fängelsestraff.
            En majoritet i denna kammare har tidigare beslutat om att försöken
            med elektronisk övervakning dels skall utvidgas till att gälla
            hela landet, dels gälla dem som döms till tre månaders fängelse.
          </note>
          <note>
            Vi moderater motsatte oss denna förändring. Men det gällde inte
            utvidgningen till hela landet, utan utvidgningen till tre månader.
            Utvidgningen till tre månader gör att helt nya grupper kommer
            att omfattas av elektronisk övervakning. Den nya gruppen består
            av betydligt tyngre klientel. Vi tycker att både med hänsyn till
            brottsoffrens situation och allmänhetens berättigade krav på trygghet,
            är beslutet om utökning till tre månader förhastat och felaktigt.
            Vi befarar att detta beslut t.o.m. kan leda till att försöket
            med elektronisk övervakning kan komma att misslyckas.
          </note>
          <note>
            Vidare är vi av uppfattningen att elektronisk övervakning skall
            användas som ersättning för fängelsestraff. Vi motsätter oss därför
            de planer som finns att även använda elektronisk övervakning under
            sista delen av fängelsestraffet, dvs. den period som närmast föregår
            en villkorlig frigivning.
          </note>
          <note>
            Fru talman! Det nuvarande förbudet att döma psykiskt störda brottslingar
            till fängelse bör avskaffas.
          </note>
          <note>
            Undantag bör endast göras om gärningsmannen är så allvarligt
            störd att han över huvud taget inte är medveten om vad han har
            gjort. Men i sådana fall måste alltid vården ges under sådana
            former att allmänhetens skyddsintresse tillgodoses.
          </note>
          <note>
            Övriga psykiskt störda brottslingar bör dömas till straff. I
            denna grupp finns många av de allra farligaste brottslingarna.
            Om de som döms är i behov av psykiatrisk vård, skall de kunna
            avtjäna en del eller hela straffet på psykiatrisk vårdinrättning
            under kriminalvårdens ansvar. När det inte föreligger ytterligare
            vårdbehov skall den dömde avtjäna eventuell resterande del av
            straffet i vanligt fängelse.
          </note>
          <note>
            Fru talman! Kampen mot narkotikan är viktig, och vi moderater
            har alltid förespråkat en restriktiv narkotikapolitik. De viktigaste
            insatserna för att förhindra att unga människor hamnar i drogberoende
            måste komma från familjen. Detta vill jag till att börja med slå
            fast. Jag vill också slå fast att skolan bör ta ett större ansvar.
            Men trots goda insatser både i familjen och i skolan kommer ett
            antal unga människor att fastna i drogberoende. Detta kräver att
            samhället både har resurser och har ambitionen att förhindra denna
            utveckling.
          </note>
          <note>
            Narkotikan är och förblir ett dödande gift. Det finns egentligen
            inga skäl att kompromissa med dem som vill sprida giftet vidare
            i vårt samhälle. Efter många års motstånd från bl.a. Socialdemokraterna,
            är nu även eget bruk av narkotika förbjudet. Sedan man under den
            borgerliga regeringen införde fängelse i straffskalan är det dessutom
            möjligt att ta blod- och urinprov för att konstatera om en misstänkt
            har intagit narkotika. Detta innebär att polisen på ett tidigt
            stadium faktiskt kan identifiera nyrekryterade missbrukare.
          </note>
          <note>
            För några veckor sedan gjorde jag ett studiebesök hos polisen
            i Karlskrona. Här har man goda erfarenheter av möjligheten att
            ta prov inte minst på unga människor. Man har avslöjat några ungdomar
            som man inte trodde sysslade med narkotika. Men när misstanken
            fanns och testet gjordes, blev misstanken bekräftad. Genom att
            inleda utredningar kring nyrekryterade narkotikamissbrukare har
            faktiskt några stora härvor i Blekinge nystats upp och avslöjats.
            I
          </note>
          <note>
            går var justitieutskottet på studiebesök hos kriminalpolisen
            i Stockholm. Även här bekräftar narkotikapolisen nyttan av att
            med hjälp av blod- eller urinprov kunna avslöja narkotikapåverkade.
          </note>
          <note>
            Fru talman! När det gäller narkotika måste man slå till över
            hela linjen. I fråga om de riktigt grova narkotikabrotten finns
            det enorma vinster att göra för dem som är hänsynslösa och samvetslösa.
            De grova narkotikabrottslingarna gör enorma vinster på andra människors
            olycka. Vi moderater anser att de nuvarande straffsatserna inte
            är tillräckliga för grovt narkotikabrott. Vi kräver att lagens
            strängaste straff, livstids fängelse, skall kunna utdömas vid
            grovt narkotikabrott.
          </note>
          <note>
            I Sverige är det olagligt att knarka. Därför är det mycket märkligt
            att det faktiskt går att sälja haschtillbehör helt öppet i butik
            i Sverige. Här bör regeringen snarast återkomma till riksdagen
            med förslag till lagstiftning som gör det möjligt att förverka
            allt slags hasch- och narkotikatillbehör. Vi uttrycker denna vår
            mening i reservation 12, som vi har tillsammans med
          </note>
          <note>
            Centern, Folkpartiet och Kristdemokraterna.
          </note>
          <note>
            Fru talman! Vi moderater står givetvis bakom samtliga våra reservationer
            nr 6, 9, 11 och 12. Men för att spara tid i kammaren yrkar jag
            bifall endast till reservation nr 6.
          </note>
          <note type="speaker">
            Anf. 139 INGBRITT IRHAMMAR (c):
          </note>
          <note>
            Fru talman! I detta betänkande behandlas motioner från allmänna
            motionstiden, och i reservation 2
          </note>
          <note>
            återfinns ett krav från en partimotion i höstas. Vi anser där
            att man skall upphöra att använda begreppet snatteri. Att snatta
            är att stjäla, och då bör man kalla handlandet för vad det är.
            Det är viktigt att vara tydlig på denna punkt, och det gäller
            särskilt unga lagöverträdare. Även Straffsystemkommittén kom fram
            till samma ställningstagande.
          </note>
          <note>
            Brottstypen stöld är som vi vet indelad i tre svårighetsgrader.
            För den lindrigare graden snatteri föreskrivs böter eller fängelse
            i högst tre månader. I
          </note>
          <note>
            praxis behandlas dock snatteri som ett rent bötesbrott.
          </note>
          <note>
            Om gränsen mellan normalgraden för brottet, dvs.
          </note>
          <note>
            stöld av den lägre graden, och snatteri förskjuts så att en större
            andel hänförs till den lägre graden kommer bötesstraffets tillämpningsområde
            att utvidgas i motsvarande grad.
          </note>
          <note>
            Centerpartiet anser i likhet med Straffsystemkommittén att så
            skall ske och att rubriceringen snatteribrott ändras till ringa
            stöld. Vi anser att bötesstraffet har vissa fördelar i förhållande
            till andra straffrättsliga sanktioner. Bötesstraffet kan bl.a.
            anpassas efter brottets svårighetsgrad. Vi vet också att ett högt
            bötesstraff många gånger uppfattas som ett kännbart straff.
          </note>
          <note>
            Vad gäller straffsystemets utformning anser vi i
          </note>
          <note>
            Centern att detta behöver reformeras. När brottsbalken trädde
            i kraft år 1965 innehöll den ett påföljdssystem som till stora
            delar byggde på att påföljdsbestämningen skulle tillgodose den
            tilltalades behov av vård och behandling i det enskilda fallet.
            Valet av påföljd skulle grundas på en prognos av vårdbehov.
          </note>
          <note>
            Den brottsliga gärningen och dess straffvärde tillmättes mindre
            betydelse när det gällde det straffrättsliga ingripandet. Detta
            tänkande har sedan delvis reformerats, bl.a. i och med de förändringar
            som gjordes i brottsbalken år 1989. Ändringarna har inte varit
            heltäckande, och påföljdssystemet präglas fortfarande av behandlingstanken.
          </note>
          <note>
            År 1992 tillsattes den s.k. Straffsystemkommittén som i oktober
            1995 presenterade sitt slutbetänkande,
          </note>
          <note>
            Ett reformerat straffsystem. Kommittén har presenterat en övergripande
            översyn av brottsbalkens påföljdssystem. I detta arbete har man
            tagit avstånd från behandlingstanken och prognostänkandet som
            tidigare präglade systemet. Kommittén har fortsatt på den väg
            som utstakades genom 1989 års påföljdsreform.
          </note>
          <note>
            Ett viktigt mål för en reform av straffsystemet måste enligt
            Centerpartiets uppfattning vara att skapa ett sammanhållet system
            av olika straff vilkas användning i enskilda fall styrs av samma
            typ av kriterier. Det övergripande målet måste vara ett påföljdssystem
            som tillgodoser de krav på proportionalitet, rättvisa, klarhet,
            förutsebarhet och konsekvens som måste ställas och att systemet
            präglas av humanitet. Reservation 7 får ses som ett stöd för Straffsystemkommitténs
            synpunkter på detta område.
          </note>
          <note>
            I reservation 5 krävs att brottsbalkens bestämmelse om olovlig
            kårverksamhet ses över att utvidga dess tillämpningsområde till
            att avse även kriminella mcgäng. Denna bestämmelse tar i dag sikte
            på sammanslutningar som militär trupp eller polisstyrka. Men eftersom
            de kriminella mc-gängen är uppbyggda efter militärt mönster, eftersom
            de har uttalat att de ställer sig utanför lagen, eftersom de har
            uttalat att deras gemensamma fiende är staten och eftersom deras
            handlande ofta utgör ett allvarligt hot mot staten anser jag i
            likhet med de andra reservanterna att denna brottsbalksbestämmelse
            även skall kunna täcka in de kriminella mc-gängen.
          </note>
          <note>
            Fru talman! Slutligen krävs i reservation 12 att regeringen snarast
            kommer till riksdagen med förslag till lagstiftning som gör det
            möjligt att förverka alla slags haschtillbehör. Vi vet att möjligheterna
            att kunna ta i beslag och förverka tillbehör som behövs för att
            bruka narkotika är av stor betydelse i kampen mot narkotika. Därav
            kravet på skyndsamhet från oss reservanter.
          </note>
          <note>
            Jag står bakom samtliga motioner och reservationer där Centerpartiet
            finns med, men väljer att yrka bifall bara till reservation nr
            2.
          </note>
          <note type="speaker">
            Anf. 140 SIW PERSSON (fp):
          </note>
          <note>
            Fru talman! Förnekelsen av den nazistiska förintelsen under andra
            världskriget syftar till att misstänkliggöra judarna som grupp.
            I dag utgör dessa förnekanden också huvudbudskapet i vår tids
            antisemitiska propaganda. Det finns en del länder både inom och
            utanför EU där det är ett brott att förneka förintelsen. Vi i
            Folkpartiet tycker att det skall bli så även i Sverige, dvs. att
            man skall kriminalisera detta.
          </note>
          <note>
            Från allmänhetens sida har man rätt att vänta sig ett kraftfullt
            agerande från riksdag, regering och myndigheter som ett svar på
            de händelser som under en lång tid har utspelat sig i anslutning
            till de kriminella mc-klubbarnas lokaler. Det måste vara självklart
            att verksamhet som lett till att både vapen och sprängämnen kommit
            till användning inte får tillåtas där det finns bostäder, barnstugor
            och skolor.
          </note>
          <note>
            Undfallenhet i detta avseende ger bara utrymme för de kriminella
            mc-klubbarna att flytta fram sina positioner ännu mer än vad de
            redan har hunnit göra.
          </note>
          <note>
            Därför är det nödvändigt att rikta uppmärksamheten på de företeelser
            som riskerar att på sikt växa till ett mycket allvarligt samhällsproblem.
            Vi måste i tid vidta erforderliga åtgärder för att komma till
            rätta med problemet.
          </note>
          <note>
            Här kan tillämpningen av plan- och bygglagen vara ett betydelsefullt
            led av de lagskärpningar och andra åtgärder som måste komma till
            stånd. Jag tror att det föreligger ett behov att i mer samlad
            form se över lagstiftningen på olika områden eller på annat sätt
            ge berörda kommuner stöd i kampen mot den oönskade verksamhet
            som finns hos de kriminella mcgängen.
          </note>
          <note>
            De kriminella mc-gängens organisation är uppbyggd efter militärt
            mönster. Medlemmarna har klart uttalat att de ställer sig utanför
            lagen och att deras gemensamma huvudfiende är staten och medborgarna.
          </note>
          <note>
            Sammanslutningarna har redan på ett alldeles för tydligt sätt
            visat att de kan utvecklas till ett maktmedel och att deras framfart
            kan bli ett allvarligt hot mot rättsstaten. Det har tyvärr redan
            visat sig på olika sätt.
          </note>
          <note>
            Brottsbalkens bestämmelse om olovlig kårverksamhet tar sikte
            på sammanslutningar som militär trupp eller polisstyrka. Jag anser
            att bestämmelsen bör ses över i syfte att utvidga tillämpningsområdet
            så att det omfattar även de kriminella mc-gängens organisationer.
          </note>
          <note>
            Fru talman! I kampen mot narkotikamissbruk är det av stor betydelse
            att kunna ta i beslag och förverka allt det som hör ihop med narkotika.
            I dag kan man förverka föremål om de kommit till användning, men
            det går inte att förverka dem enligt narkotikalagstiftningen om
            inte något brott har begåtts. Det finns visserligen en allmän
            bestämmelse i brottsbalken som i vissa fall kan användas. Men
            tyvärr ger den en begränsad möjlighet till ingripande. Det är
            därför som vi föreslår en ändring av lagstiftningen så att det
            går att förverka alla former av narkotikatillbehör.
          </note>
          <note>
            Fru talman! Naturligtvis står Folkpartiet bakom alla reservationer
            där vi är med, dvs. 3, 4, 5 och 12.
          </note>
          <note>
            Jag yrkar bifall till reservationerna 4 och 5.
          </note>
          <note type="speaker">
            Anf. 141 ALICE ÅSTRÖM (v):
          </note>
          <note>
            Fru talman! När vi nu behandlar en mängd olika motioner från
            allmänna motionstiden blir svaret på många av dessa att en utredning
            pågår. Det finns i det aktuella betänkandet en hel del som jag
            tycker är värt att notera och som jag kan ställa mig bakom. Det
            handlar bl.a. om Centerpartiets Ingbritt Irhammars reservation
            om påföljdssystemet och den inriktning man där skissar. Det pågår
            en utredning om detta, och förslag kommer där man kan ta ställning
            till detta i dess helhet.
          </note>
          <note>
            Fru talman! Jag kommer här att hålla mig till de två viktigaste
            reservationerna som Vänsterpartiet står bakom.
          </note>
          <note>
            Den ena är reservation nr 3, om hets mot folkgrupp. Att förneka
            den nazistiska förintelsen under andra världskriget innebär hets
            mot folkgrupp. Det är precis vad de nynazistiska grupperna gjorde
            i sin propaganda mot det judiska folket. Det här kan man möta
            på många håll i samhället, och det är ett led i att förfölja och
            hetsa mot en folkgrupp.
          </note>
          <note>
            Därför är det oerhört viktigt att det i Sverige, som i en del
            andra EU-länder, skall utgöra ett brott att förneka förintelsen.
            Enligt vår mening bör en sådan kriminalisering även införas i
            Sverige. Det är viktigt att regeringen snarast lägger fram ett
            förslag till lagstiftning med inriktning mot vad som här kommit
            till uttryck.
          </note>
          <note>
            Men jag vill också påtala att det inom Vänsterpartiet pågår en
            viktig diskussion om hur man skall bemöta den här typen av problem.
            I dag kan vi som parti inte enkelt säga att den ena eller andra
            vägen är riktig.
          </note>
          <note>
            Personligen står jag bakom den här reservationen om hets mot
            folkgrupp. Det är viktigt att debatten går vidare.
          </note>
          <note>
            Fru talman! Jag skall nu övergå till att tala om reservation
            nr 10, som handlar om livstidsstraffet.
          </note>
          <note>
            Vänsterpartiet väckte under allmänna motionstiden en motion om
            att livstidsstraffet inte bör fungera som det gör nu. Nu finns
            en benådningspraxis, och det är en regering, en politisk makt
            som egentligen avgör livstidsstraffets längd.
          </note>
          <note>
            Vi har i alla andra sammanhang pekat på vikten av att ha ett
            påföljdssystem som är förutsägbart och rättvist. Systemet att
            det vid livstidsstraff är regeringen som genom Nådeinstitutet
            beviljar nåd och fastställer straffets tid, är en främmande fågel
            i den svenska lagstiftningen. Det är viktigt att betona att jag
            med den här frågan inte vill väcka debatten om straffens längd
            utan den principiella frågan om det är den politiska makten som
            skall avgöra längden på det hårdaste straffet vi har i svensk
            strafflagstiftning.
          </note>
          <note>
            Det förs ständigt en debatt om hur strafftiderna för livstidsdömda
            har förlängts i Sverige. Om man gör en sammanfattning kan man
            se att mellan 1971 och 1988
          </note>
          <note>
            var den faktiska anstaltsvistelsen vid ett livstidsstraff
          </note>
          <note>
            7-8 år. I vissa extrema fall utsträcktes anstaltsvistelsen till
            10-11 år. I dag är straffen påtagligt längre.
          </note>
          <note>
            Dessutom har vi i dag 67 livstidsdömda interner placerade på
            anstalt. I mitten av 1980-talet var antalet
          </note>
          <note>
            20. Det är ett straff som i takt med att brotten blivit grövre
            i Sverige används i en mycket större utsträckning än tidigare.
            Då är det ännu viktigare att det inte är politiker som avgör strafftidens
            längd.
          </note>
          <note>
            Dessutom debatteras detta straff i medierna och används som ett
            politiskt argument. Jag har en artikel som publicerades den 12
            februari 1994 i Expressen.
          </note>
          <note>
            Där står:
          </note>
          <note>
            Mjukare tag mot mördare. Nu är det slut med de hårda tagen mot
            livstidsdömda mördare. På två veckor har den socialdemokratiska
            regeringen benådat två livstidsfångar och tidsbestämt deras straff.
            Det är lika många som den borgerliga regeringen tidsbestämde under
            hela sin treåriga mandatperiod.
          </note>
          <note>
            Jag kan plocka fram en mängd artiklar och intervjuer där politiska
            och ideologiska ställningstaganden används i debatten om livstidsstraffens
            längd. Det är inget rättvist system. Det är ingen förutsägbar
            påföljd, utan det är också ett politiskt instrument. Det är oerhört
            viktigt att man i en rättsstat som Sverige skiljer saker åt -
            politiker har inte den dömande makten. Vi bör i dag börja debattera
            om vi verkligen skall ha ett livstidsstraff där ett Nådeinstitut
            av tradition används för att tidsbestämma straffen.
          </note>
          <note>
            Jag anser att den uppgiften måste överföras till domstolarna
            och att Nådeinstitutets nuvarande roll vid livstidsstraffen måste
            avskaffas. Det bygger egentligen på den äldsta svenska rätten.
            Då tillerkändes konungen en viss benådningsrätt, och den har följt
            med av tradition. Den härskande klassen och den högsta i samhället
            skulle ha rätt att ge nåd. Detta är något främmande för ett modernt
            rättsväsende.
          </note>
          <note>
            Fru talman! Jag skall dessutom kommentera en del av de övriga
            reservationer som varit uppe till debatt här.
          </note>
          <note>
            Det är oerhört viktigt att man tar krafttag mot mcbrottsligheten,
            precis som Siw Persson sade, och att alla nu samarbetar för att
            komma åt den växande mcbrottsligheten. Men det finns i dag en
            mängd utredningar och en mängd åtgärder som övervägs. Det finns
            ett enormt samarbete inom polisen, med handlingsplaner och annat.
            T.ex. ser man över tillåtandet av buggning, man överväger datoriserade
            spaningsregister, man överväger frågan om bättre skydd för vittnen
            och bättre skydd för allmänheten i tättbebyggda områden och man
            ser över förutsättningarna för förverkande av vinning vid organiserad
            brottslighet.
          </note>
          <note>
            Det här arbetet pågår kraftfullt på en mängd olika områden i
            samhället. Jag tycker att det är viktigt att vi också ser och
            lyfter fram de åtgärder som i dag verkar och är på gång.
          </note>
          <note>
            Fru talman! Till slut skall jag ta upp en liten sak som gäller
            förverkande av haschtillbehör. Jag är helt överens med de tidigare
            talarna om vikten av att komma åt det ökade narkotikamissbruket,
            men jag tror att det är en omöjlighet att i lagstiftningen ha
            ett förverkande av alla haschtillbehör. De flesta haschtillbehör
            är ju av typen pipor, och det är en omöjlighet att ha en generell
            lag som säger att innehav av pipor är kriminellt. Syftet med reservationen
            är gott, och jag delar inställningen till narkotikamissbruket,
            men jag tror inte att det är en möjlig väg att ha en lagstiftning
            där alla haschtillbehör skall kunna förverkas.
          </note>
          <note type="speaker">
            Anf. 142 KIA ANDREASSON (mp):
          </note>
          <note>
            Fru talman! Moderaterna försummar aldrig ett tillfälle att säga
            att de är lagens väktare. Rättstryggheten är ett prioriterat område
            för Moderaterna. Det är det för Miljöpartiet också. Men man kan
            inte isolera detta till vissa frågor. Rättstryggheten måste ses
            i ett brett perspektiv, i ett samhällsperspektiv. Det är så viktigt
            att man tittar på allt från familjen upp till myndighetsnivån,
            att man vidtar förebyggande åtgärder och ger dessa organ resurser.
          </note>
          <note>
            Jag skall gå in på de reservationer som tas upp i betänkandet.
            En del förslag är mycket bra, och jag vill yrka bifall till reservationerna
            5 och 10.
          </note>
          <note>
            Reservation 5 gäller olovlig kårverksamhet. Hells
          </note>
          <note>
            Angels och dessa typer av mc-sammanslutningar har tyvärr inte
            avtagit i styrka och framtoning. Vi hade en debatt här för ett
            år sedan. Folkpartiet hade begärt debatten och uppmärksammat problemet.
            Man kan summera vad som har hänt sedan den debatten: Det har inte
            blivit lugnare, trots att jag vet att polisen har gjort mycket.
            Man har försökt samordna poliser i de berörda länen. Rikspolisstyrelsen
            och Riksåklagaren har tillsammans utarbetat strategier och metoder.
            Man har utbildat personer och gett resurser, dock inte extra ekonomiska
            medel.
          </note>
          <note>
            Regeringskansliet överväger ytterligare åtgärder, och det finns
            ingripande förslag när det gäller den personliga integriteten:
            buggning, datoriserade spaningsregister osv. Varför skall man
            göra sådana saker? Miljöpartiet är emot de förslagen. Jag har
            sagt det förut, och jag säger det nu igen. Det skulle vara bättre
            att i stället rikta sig just mot den brottslighet som det gäller.
            Den lösningen skulle vara bättre. Då sprider man inte ut det,
            så att det drabbar andra människor i ett brett perspektiv.
          </note>
          <note>
            Olovlig kårverksamhet finns i brottsbalken. Den bestämmelsen
            har väl inte använts, eftersom den kom till under kriget? Men
            dessa kriminella organisationer, med eller utan motorcyklar, skulle
            passa in här. Man skulle kunna föra in detta under 18 kap. 4 §
            i brottsbalken. Uppbyggnaden av dessa organisationer är av militäriskt
            snitt. De har vapen. De säger sig stå utanför lagen, och fienden
            är ju staten och samhället i övrigt. Dessa organisationer kan
            utvecklas till ett maktmedel och utgör då ett stort hot mot rättsstaten.
          </note>
          <note>
            Det gör de i viss mån redan i dag.
          </note>
          <note>
            Folkpartiet har föreslagit att detta skall föras in.
          </note>
          <note>
            Många partier står bakom detta; det är synd att inte alla kan
            göra det. Då skulle det bli straffbart att upplåta lokal eller
            mark till dessa organisationer och att understödja dem på något
            sätt. Det skulle även bli straffbart att bilda en sådan organisation
            eller att delta i den. Detta är ett mycket bättre förslag än de
            andra förslagen, som är mycket mer ingripande för övriga samhället.
          </note>
          <note>
            Reservation 10 handlar om livstidsstraffet. Vi tycker att det
            skall ersättas med ett tidsbestämt straff.
          </note>
          <note>
            Vi tycker inte, precis som har redogjorts här tidigare, att det
            skall vara en politisk fråga, att regeringen skall omvandla livstidsstraff.
            Domstolen skall avgöra denna fråga. Vi skall ha självständiga
            domstolar som inte är förknippade med det politiska.
          </note>
          <note>
            I dag tar det lång tid innan man får straffet tidsbegränsat.
            Man får vänta oerhört länge. Påföljdssystemet kan inte vara rättvist
            och förutsägbart när man har det så här.
          </note>
          <note>
            Det finns andra reservationer som går in på vårt straffsystem,
            men en utredning har lagt fram sitt betänkande. Vi väntar på att
            detta skall omvandlas till en proposition. De förslag som finns
            i Straffsystemkommitténs betänkande står jag bakom. Det är just
            dessa frågor som Centern har lyft fram i reservationer.
          </note>
          <note>
            Men jag tycker inte att det är någon idé att stödja dem när det
            här ligger så nära i tiden. Jag kan bara säga att jag står bakom
            detta och väntar på att det skall omsättas i en proposition.
          </note>
          <note>
            Tack så mycket!
          </note>
          <note type="speaker">
            Anf. 143 ROLF ÅBJÖRNSSON (kd):
          </note>
          <note>
            Fru talman! Vi yrkar bifall till reservationerna 5
          </note>
          <note>
            och 12.
          </note>
          <note>
            Det förefaller vara en ganska hygglig samstämmighet här i dag.
            Det finns kanske någon punkt som är värd att diskutera. Det gäller
            den mc-relaterade brottsligheten. Det har sagts en hel del kloka
            ord om den. Det hade egentligen varit intressant att höra de stora
            partier som inte står bakom tankarna om en revision av bestämmelserna
            om olovlig kårverksamhet. Jag har tyckt att man faktiskt skulle
            kunna tillämpa den bestämmelse som finns redan i dag. Jag har
            också en förståelse för att det strider litet mot svensk rättstradition
            att göra det. Därför kan det vara motiverat att utreda och komma
            med ett förtydligat förslag.
          </note>
          <note>
            Längst ned på s. 12 i betänkandet står det:
          </note>
          <note>
            "Utskottet utgår från att detta arbete fortsätter och att såväl
            de lagstiftningsåtgärder som de andra åtgärder som kan bedömas
            vara lämpliga och effektiva också vidtas. Vidare förutsätter utskottet
            att berörda myndigheter tillämpar relevant lagstiftning då brottslig
            eller eljest olämplig verksamhet förekommer."
          </note>
          <note>
            Det är egentligen en ganska egendomlig skrivning.
          </note>
          <note>
            Antingen säger den ingenting - att domstolarna skall tillämpa
            lagen är knappast något som justitieutskottet behöver skriva ut
            - eller så betyder det att utskottet anser att den gällande lagstiftningen
            när det gäller olovlig kårverksamhet är tillämplig; det är bara
            att rycka ut. Det är möjligt att det är så.
          </note>
          <note>
            Det är roligt att flera partier nu faktiskt står bakom att man
            skall ta några steg framåt i den här kampen.
          </note>
          <note>
            Det är inte vanligt - och man får också höra invändningen att
            det inte är lämpligt - att lagstifta mot organisationer. Vi vet
            ju vilka problem vi har haft med att förbjuda rasistiska organisationer,
            som vi i Sverige faktiskt är förpliktade att lagstifta om. Det
            har vi fullständigt struntat i.
          </note>
          <note>
            Varför känns det här så viktigt? Jag tror aldrig att man får
            stopp på denna brottslighet med nålsticksmodellen, dvs. att man
            tar dessa personer för varje enskilt brott som de begår. Det byggs
            upp en kultur. Det ligger i organisationen, i andan, i syftet
            och i de medel som man använder. Det är det kusliga. Man kan icke
            i ett civilt samhälle acceptera att den här cancersvulsten bara
            växer. Vi kan inte sitta och applådera när en
          </note>
          <note>
            Stockholmsklubb har fest i tre dagar därför att den har blivit
            upptagen i den internationella gangstervärlden, även om polisen
            rycker ut och ser till att det inte blir några oroligheter. Vi
            måste så att säga ge oss in i hjärtat av den här organisationen.
          </note>
          <note>
            Att det finns kopplingar mellan den gravt organiserade yrkeskriminalitet
            som finns i övrigt och dessa mc-gangstrar är helt klart. Man kan
            populärt säga att klubbarna är litet grand av den organiserade
            brottslighetens exekutionsväsende. De bygger ut det, och de gör
            det kraftfullt och effektivt. Vi i det civila samhället håller
            ju på och monterar ned vårt exekutionsväsende.
          </note>
          <note>
            Jag tycker att man skulle vara frejdig och helt enkelt skjuta
            in sig på kriterierna organisationen, syftet och medlen, dvs.
            vapen. I och med att de är beväpnade, syftet är att hålla sig
            utanför lagen och de är organiserade är det kriminellt, och då
            slår man till mot alltihop - bort med det, bara!
          </note>
          <note>
            Jag hoppas nu att detta på något vis ändå tas ad notam. Det är
            ju ändå flera som står bakom detta.
          </note>
          <note>
            Sedan har jag kanske någon tid kvar för att litet grand haka
            på det här med nåd. Alice Åström har ju pratat litet grand om
            Nådeinstitutet. Jag vet inte riktigt vad som gäller där statsrättsligt.
            Det här med kungen och urminnes tradition och sådant är väl alldeles
            riktigt, men jag har för mig att nåd ingår konstitutionellt i
            de flesta stater i hela världen. Av någon anledning anses statschefen
            ha det här instrumentet.
          </note>
          <note>
            Möjligen är det ytterst ett uttryck för en humanism, dvs. att
            man på något sätt kan korrigera saker och ting. Men det tål väl
            att diskuteras. Möjligen skulle det vara rimligare att avskaffa
            livstidsstraffet.
          </note>
          <note>
            Då finns det ingen möjlighet att nådevägen luckra upp det här.
            Det ligger ju någonting i synpunkten att man blandar ihop den
            politiska makten och den dömande makten. Men jag tycker det är
            fel att begränsa nådeinstrumentet. Då skall man hellre vara tydligare
            i sina bestämmelser om lagen.
          </note>
          <note type="speaker">
            Anf. 144 ALICE ÅSTRÖM (v) replik:
          </note>
          <note>
            Fru talman! Jag skall börja med att yrka bifall till reservationerna
            3 och 10, vilket jag tidigare glömde.
          </note>
          <note>
            Det jag tänkte beröra är just det som Rolf
          </note>
          <note>
            Åbjörnsson tog upp när det gäller livstidsstraffet. Jag kanske
            inte var så tydlig i talarstolen, men i motionen och även i reservationen
            framgår att det handlar om att avskaffa livstidsstraffet och ha
            ett tidsbestämt straff. Sedan är kanske debatten om hur långt
            det skall vara en politisk fråga.
          </note>
          <note>
            Tanken med Nådeinstitutet, som precis som Rolf
          </note>
          <note>
            Åbjörnsson sade finns i de flesta länder, är ju att det skall
            vara ett komplement till straffrättskipningen. Det uppbärs av
            grundtanken att ingen lag kan vara så fullkomlig att dess tillämpning
            inte i något fall skulle kunna innebära någon orättvisa. Det är
            så att säga den sista skyddsmekanismen, som skall finnas som ett
            komplement till straffrättskipningen.
          </note>
          <note>
            Men med det sätt på vilket vi har använt Nådeinstitutet i Sverige,
            i kopplingen till livstidsstraffet, är det inget komplement utan
            en faktisk verklighet. Det är så vi tidsbestämmer livstidsstraffet,
            och då är det ju den politiska makten som till slut avgör hur
            länge människor som dömts till ett livstidsstraff skall sitta
            i fängelse. Det tycker jag är en främmande fågel i det svenska
            rättsväsendet, och det borde vi avskaffa så fort som möjligt.
          </note>
          <note type="speaker">
            Anf. 145 BIRTHE SÖRESTEDT (s):
          </note>
          <note>
            Fru talman! Socialdemokraterna värnar om samhället och om rättstryggheten.
            Däremot är vi inte helt överens med Moderaterna om hur det skall
            uppnås.
          </note>
          <note>
            De flesta av de motioner som tas upp i betänkandet berör sådant
            som är föremål för utredningar eller beredning. Man bör vänta
            med att ta ställning tills man ser helheten.
          </note>
          <note>
            Jag vill börja med att kommentera reservation 2, där Ingbritt
            Irhammar kräver att brottsrubriceringen vid snatteri bör ändras.
            Precis som Ingbritt Irhammar tar upp lade Straffsystemkommittén
            i sitt betänkande fram ett förslag om gränsdragning vid vissa
            gradindelade brott, däribland mellan snatteri och stöld, vilket
            innebär att bötesstraffets tillämpningsområde vidgas.
          </note>
          <note>
            Ingbritt Irhammar har själv som ledamot i kommittén varit med
            om att lägga fram förslaget, och då borde hon kanske också vara
            beredd att invänta den sedvanliga beredningen av ärendet.
          </note>
          <note>
            I reservation 3 framförs krav om att bestämmelsen om hets mot
            folkgrupp bör ses över i syfte att kriminalisera förnekelse av
            den nazistiska förintelsen. Jag vill inledningsvis peka på justitieministerns
            uttalande i årets budgetproposition om att samhället kraftfullt
            måste ta avstånd från rasistiska och invandrarfientliga yttringar
            och att brottslighet med rasistiska inslag måste bekämpas med
            kraft. Jag ställer mig till fullo bakom detta uttalande.
          </note>
          <note>
            Rolf Åbjörnsson gjorde gällande att man struntar i
          </note>
          <note>
            FN:s konvention om rasistiska organisationer. Så är inte fallet.
            Det har utretts huruvida man skall kriminalisera rasistiska organisationer.
            Det har diskuterats i denna kammare, och det har beslutats i ganska
            stor samstämmighet att vi uppfyller FN:s konvention eftersom det
            inte är organisationen utan vad organisationen gör som är straffbart.
            Där har vi just bestämmelsen om hets mot folkgrupp att åberopa.
            När man missaktar och hotar folkgrupp eller personer kan man dömas
            enligt bestämmelsen om hets mot folkgrupp.
          </note>
          <note>
            Bestämmelsen ändrades 1989 just för att försvåra och förhindra
            verksamheten i de rasistiska organisationerna. Det är straffbart
            att göra ett uttalande och att sprida yttranden som uttrycker
            hot eller missaktning mot folkgrupp.
          </note>
          <note>
            Då liknande motionsyrkanden behandlades våren
          </note>
          <note>
            1995 framhöll både konstitutionsutskottet och justitieutskottet
            att om man skall kunna motverka rasistiska yttringar i samhället
            måste det också kunna föras en fri debatt, så länge det inte handlar
            om hot och missaktning mot person eller folkgrupp eller tar sig
            uttryck i t.ex. förtal.
          </note>
          <note>
            Jag håller fullständigt med om det som Siw Persson säger i sin
            reservation om att det är angeläget att statliga och kommunala
            myndigheter använder lagar och förordningar. Alla möjligheter
            som står till buds för att förhindra den mc-relaterade brottsligheten
            måste tas till vara. Som Rolf Åbjörnsson tog upp i sitt anförande
            måste de lagar vi har tillämpas.
          </note>
          <note>
            För att angripa denna brottslighet pågår det ett arbete inom
            bl.a. lagstiftningsområdet. Det har också tillsatts olika samverkansgrupper,
            både på central och regional nivå, inom polisen och åklagarväsendet
            som skall utarbeta strategier och utveckla metoder samt se till
            att man kan ge utbildning i de här frågorna. Detta är en gränsöverskridande
            brottslighet, och det är angeläget att det sker en fortsatt utveckling
            av samarbetet mellan länderna när det gäller lagstiftningsåtgärder,
            utbyte av expertkunskap och kartläggning av verksamheten.
          </note>
          <note>
            I Siw Perssons motion krävs att plan- och bygglagen snabbutreds.
            Bostadsutskottet, som yttrat sig, framhåller att plan- och bygglagen
            kan vara ett av flera verksamma medel för att komma till rätta
            med etableringar av oönskad verksamhet men ställer sig tveksamt
            till att ta in bestämmelser speciellt ämnade att förhindra denna
            brottslighet i lagen. Man anser att om det finns ett behov av
            att se över lagstiftningen på olika områden i samlad form bör
            också tillämpningen av plan- och bygglagen ingå i ett sådant sammanhang.
          </note>
          <note>
            Flera motioner tar upp förändringar i påföljdssystemet. Jeppe
            Johnsson anförde en rad synpunkter på vilket uttryck påföljder
            för ungdomar, samhällstjänst, elektronisk övervakning, m.m., skulle
            ta sig.
          </note>
          <note>
            Straffsystemkommittén har utrett påföljdsfrågorna, och detta
            har remissbehandlats. Låt oss nu avvakta tills kommitténs betänkande
            är färdigberett innan vi tar ställning till de enskilda frågorna.
          </note>
          <note>
            Med anledning av Vänsterpartiets reservation om att missbrukare
            skall ges möjlighet till vård i stället för att dömas till fängelse
            vill jag göra ett förtydligande. En sådan möjlighet finns redan
            i dag i påföljdssystemet. Kontraktsvård kan dömas i stället för
            fängelse.
          </note>
          <note>
            Dessutom kan missbrukare som döms till fängelse enligt § 34 i
            lagen om kriminalvård bli placerade i behandlingshem en tid av
            straffet för att komma till rätta med sina missbruksproblem.
          </note>
          <note>
            Moderaterna tog i reservation 9 upp att förbudet att döma psykiskt
            störda brottslingar till fängelse bör avskaffas. Det har varit
            Straffansvarsutredningens uppgift att utreda detta. Den har alldeles
            nyligen lagt fram ett betänkande, där man har presenterat ett
            förslag till förändringar av nuvarande lagstiftning.
          </note>
          <note>
            Kommittén bedömer frågan så ingripande och komplicerad att den
            anser att utredningens betänkande skall vara ett underlag för
            en vidare beredning. Jag anser att vi bör avvakta detta innan
            vi tar ställning i frågan.
          </note>
          <note>
            Livstidsstraffet hade Fängelsekommittén till uppgift att utreda.
            Det mynnade ut i ställningstagandet att det borde bibehållas,
            men att man också fortsättningsvis borde använda livstidsstraffet
            restriktivt.
          </note>
          <note>
            Straffsystemkommittén, som haft påföljdsfrågorna som sin uppgift,
            lade inte fram något förslag i den här frågan. Utskottet finner
            för närvarande inte skäl att föreslå någon förändring och finner
            likaledes inte heller skäl att ändra sin ståndpunkt, att utvidga
            livstidsstraffet till att även gälla grova narkotikabrott, som
            moderaterna föreslår. Det finns i dag möjlighet att döma till
            långa straff vid sådan grov brottslighet.
          </note>
          <note>
            Att samhället ser allvarligt på narkotikabrott visar maximistraffet
            på 14 år och att man vid återfall kan döma till 18 års fängelse.
          </note>
          <note>
            Vi socialdemokrater anser precis som Jeppe
          </note>
          <note>
            Johnsson att det är oerhört viktigt att vi för kampen mot narkotikabrottsligheten
            vidare. Men vi anser inte att det bara behövs åtgärder på lagstiftningsområdet.
          </note>
          <note>
            Skall vi kunna föra en fortsatt restriktiv narkotikapolitik måste
            den vila på tre ben. Dels måste vi driva ett förebyggande arbete,
            dels måste vi ha kontroll och som tredje ben måste vi ha möjlighet
            att ge behandling av dem som råkar i missbruk.
          </note>
          <note>
            I två motioner tas förverkande av narkotikatillbehör upp och
            de problem som kan uppstå när det inte har begåtts något narkotikabrott
            i samband med dessa.
          </note>
          <note>
            Bestämmelsen i brottsbalken om förverkande om föremålen kan komma
            till brottslig användning har nyligen prövats i Svea hovrätt.
            I det fallet förklarade hovrätten flera haschpipor förverkade.
          </note>
          <note>
            Ett förverkande av tillbehör har stor betydelse i kampen mot
            narkotikamissbruket. Jag ser positivt på att man i de direktiv
            som håller på att utarbetas till en utredning också skall innefatta
            den här frågan.
          </note>
          <note>
            Fru talman! Jag yrkar bifall till hemställan i justitieutskottets
            betänkande nr 7 och avslag på samtliga reservationer.
          </note>
          <note type="speaker">
            Anf. 146 INGBRITT IRHAMMAR (c):
          </note>
          <note>
            Fru talman! Birthe Sörestedt förstår inte varför
          </note>
          <note>
            Centerpartiet reserverar sig t.ex. till förmån för förslag som
            har lagts fram av Straffsystemkommittén.
          </note>
          <note>
            Jag vet att det finns olika praxis här i riksdagen i olika utskott.
            Jag vet att vi har olika praxis inom justitieutskottet beroende
            på vilka frågor som behandlas, och att det varierar från gång
            till gång. Men som jag ser det är ett kommittéarbete ibland förankrat
            hos enskilda ledamöter i ett parti, ibland förankrat i ett parti.
          </note>
          <note>
            Det framgår inte tydligt i ett kommittéarbete. Genom att få ett
            parti att ställa sig bakom vad enskilda ledamöter tycker i en
            kommitté får man en tydligare signal. Det är vad som har skett
            i två frågor i detta betänkande, nämligen att snatteribegreppet
            skall utgå och kallas för vad det är, stöld. Likaså har vårt parti
            som parti ställt sig bakom det reformerade straffsystem som Straffsystemutredningen
            kom fram till.
          </note>
          <note>
            När detta sedan behandlas i utskottet, vad tycker då andra partier?
            Vilka signaler ger de andra partierna? Jag läser innantill på
            s. 6 när det gäller begreppet snatteri, som bör upphöra. Från
            utskottets sida säger man: "Straffsystemkommitténs förslag har
            remissbehandlats och bereds nu i Justitiedepartementet." Det är
            helt korrekt. Vidare sägs det: "Utskottet konstaterar att den
            pågående beredningen inte bör föregripas och avstyrker bifall
            till motion Ju903 - - -". Vad är det för signal vi ger till regeringen?
            Vad tycker utskottets ledamöter i denna fråga? Jag tycker att
            det är otydligt.
          </note>
          <note>
            Jag tycker att regeringen behöver vägledning.
          </note>
          <note type="speaker">
            Anf. 147 BIRTHE SÖRESTEDT (s):
          </note>
          <note>
            Fru talman! Jag vill inte gå in på hur de olika partierna arbetar
            som ledamöter i en utredning och hur de sköter förankringen i
            sina partier. Jag menade bara att har man suttit med i en utredning
            och man har lagt fram ett förslag som innefattar majoriteten kan
            man också invänta remissvaren innan man tar slutlig ställning
            i de här frågorna.
          </note>
          <note type="speaker">
            Anf. 148 INGBRITT IRHAMMAR (c):
          </note>
          <note>
            Fru talman! Det är inte så att inte Birthe Sörestedt och jag
            förstår varandra. Jag vill bara tala om varför vi tycker att det
            är viktigt att fortsätta, att även från riksdagens sida ge en
            signal och inte som i det här fallet inte säga ett dugg om värderingar.
            Jag skall bara på nytt återge vad som sägs om det föreslagna nya
            systemet: Utskottet anser att det fortsatta beredningsarbetet
            bör avvaktas och avstyrker bifall till motionen.
          </note>
          <note>
            Man har återigen inte en enda värdering.
          </note>
          <note type="speaker">
            Anf. 149 BIRTHE SÖRESTEDT (s):
          </note>
          <note>
            Fru talman! När en fråga har utretts tycker jag att det är angeläget
            att den remissbehandlas och att den får en allsidig beredning,
            så att vi kan ha helheten klar för oss när vi skall ta ställning
            till de enskilda besluten.
          </note>
          <note type="speaker">
            Anf. 150 KIA ANDREASSON (mp):
          </note>
          <note>
            Fru talman! Det gäller punkten att förbjuda organisationer eller
            inte, t.ex. brottsliga mc-klubbar. Vi skulle nu ha tillfälle att
            ena oss om att göra en förändring i brottsbalken och på det viset
            om inte utplåna så i alla fall försvåra oerhört för verksamheten
            att växa sig starkare och att utvidgas.
          </note>
          <note>
            Det gäller också rasistiska brott. Jag har skrivit samma motion
            två gånger. I år behandlas den i konstitutionsutskottet, förra
            året var det i justitieutskottet.
          </note>
          <note>
            Så det är litet underligt. Men eftersom frågan finns med i betänkandet
            vill jag ändå ta upp det här.
          </note>
          <note>
            Birthe Sörestedt säger att vi har förbjudit detta i enlighet
            med FN:s konvention, men det gäller ju hela tiden att tolka lagar,
            och i FN:s konvention står det att staterna, i syfte att avskaffa
            rasdiskrimineringen och med vederbörligt beaktande av de principer
            som omfattas av den allmänna förklaringen om de mänskliga rättigheterna
            och av de rättigheter som uttryckligen anges i artikel 5, bl.a.
            skall olagligförklara och förbjuda organisationer och organiserad
            och annan propaganda som främjar och uppmanar till rasdiskriminering
            samt förklara deltagande i dylika organisationer eller dylik verksamhet
            som en brottslig handling, straffbar enligt lag.
          </note>
          <note>
            För mig är denna text helt klar. Det står att vi skall göra detta
            enligt FN:s konvention. Men i Sverige har man sagt att man ju
            förbjuder allting annat, så det behövs inte. Problemet med organisationer
            uppkommer inte eftersom vi har förbjudit alla handlingar.
          </note>
          <note>
            Men det har vi ju inte gjort! Vi har sedan 1989 hållit på med
            ett tafflande, att steg för steg föra till domstol och tolka lagen
            olika där. Det har varit armbindlar och det har varit uttalanden
            och man har skrikit Sieg
          </note>
          <note>
            Heil. Det har tagit så enormt lång tid, och vi har inte gjort
            det som står i FN:s konvention.
          </note>
          <note>
            Jag förstår inte att vi kan lämna denna diskussion så oklar,
            för detta är klart!
          </note>
          <note type="speaker">
            Anf. 151 BIRTHE SÖRESTEDT (s) replik:
          </note>
          <note>
            Fru talman! Som jag tidigare var inne på förekom det en utredning
            om förbud mot rasistiska organisationer med anledning av FN:s
            konvention. Man kom samstämmigt fram till att det fanns både för-
            och nackdelar med ett sådant förbud. Om man förbjöd rasistiska
            organisationer kanske man inte kom åt detta, och det fanns flera
            andra motiv för att man inte skulle förbjuda organisationerna.
            Däremot ändrade man bestämmelsen om hets mot folkgrupp för att
            komma åt de handlingar som de rasistiska organisationerna ägnade
            sig åt, och det är dessa handlingar som är avgörande för om vi
            skall få bort yttringarna mot personer och folkgrupper. När man
            fattade beslutet om förändringar var man samstämmig om att man
            uppfyllde FN:s konvention genom att förbjuda dessa handlingar.
          </note>
          <note>
            Kia Andreasson tycker inte att det har hänt så mycket. Det kanske
            har tagit tid innan man har utnyttjat och prövat bestämmelsen
            om hets mot folkgrupp, men det är viktigt att den lagstiftning
            vi har används och prövas. Skulle det visa sig att den inte är
            tillämplig för att komma åt sådana här främlingsfientliga, rasistiska
            och nazistiska handlingar har vi ju möjlighet att ta upp den till
            diskussion igen.
          </note>
          <note>
            Men vad jag förstår har man också kunnat döma till ansvar i de
            fall där man har åtalat och prövat enligt den här bestämmelsen.
          </note>
          <note type="speaker">
            Anf. 152 KIA ANDREASSON (mp) replik:
          </note>
          <note>
            Fru talman! Sverige tillträdde FN:s konvention om avskaffande
            av alla former av rasdiskriminering 1971.
          </note>
          <note>
            Under förra året kom det upp fall - och det gör det fortfarande
            - i domstol av yttringar som Sverige skulle förbjuda, i vilka
            tingsrätterna på olika platser har dömt på olika sätt, och det
            finns fortfarande inte praxis. Det är fortfarande många yttringar
            som inte har ett enhetligt system för domslut. Visserligen kan
            jag erkänna att det har hänt litet grand, men det har gått så
            lång tid som sedan 1971. Vi är nu framme vid
          </note>
          <note>
            1997. I stället kunde man ha gjort med en gång som
          </note>
          <note>
            FN-konventionen föreskrev, som jag läste.
          </note>
          <note>
            Det är klart att man är rädd, som jag kan tolka det, för att
            förbjuda en organisation, men jag förstår inte denna rädsla. Jag
            förstår inte heller varför yttrandeoch tryckfrihetslagarna skall
            vara en sådan helig ko när man uppenbart ser att dessa organisationer
            kan ställa till stor skada för ungdomar och andra människor. Jag
            förstår inte resonemanget och att man är så rädd för det. I stället
            - jag tyckte att Rolf Åbjörnsson uttryckte det mycket klart -
            borde man ta det direkt och sopa undan det onda ordentligt i stället
            för att hatta så här.
          </note>
          <note type="speaker">
            Anf. 153 BIRTHE SÖRESTEDT (s) replik:
          </note>
          <note>
            Fru talman! Eftersom vi tycker att det är angeläget och har betonat
            att man skall angripa alla sådana här rasistiska yttringar med
            kraft har jag också följt en hel del av de domslut som förekommit
            den senaste tiden.
          </note>
          <note>
            I de fall en händelse har förts upp till åtal och förts vidare
            har man kunnat ställas till ansvar enligt bestämmelsen om hets
            mot folkgrupp.
          </note>
          <note type="speaker">
            Anf. 154 ROLF ÅBJÖRNSSON (kd) replik:
          </note>
          <note>
            Fru talman! Det tidigare replikskiftet har möjligen klarlagt
            den fråga som jag tänkte ställa.
          </note>
          <note>
            Jag har alltså uppfattat det så att vi har en internationell
            konvention. Sedan har vi här i Sverige tolkat den på ett visst
            sätt som står helt i strid med konventionens ordalydelse, och
            det är precis det som Kia
          </note>
          <note>
            Andreasson har läst upp här. Jag antar att Birthe har svarat
            så att vi inte bryr oss om att kriminalisera organisationer eftersom
            det räcker med att vi kriminaliserar handlingen. Men denna tolkning
            är ensidigt gjord av Sverige.
          </note>
          <note>
            Jag skulle också vilja få ytterligare belyst varför vi inte kan
            kriminalisera olovlig kårverksamhet eller någonting liknande.
          </note>
          <note type="speaker">
            Anf. 155 BIRTHE SÖRESTEDT (s) replik:
          </note>
          <note>
            Fru talman! Jag vill bara till Rolf Åbjörnsson säga att vi har
            bedömt, och det var samstämmighet när man behandlade den frågan
            här i riksdagen, att man följde upp FN:s konvention.
          </note>
          <note>
            Lagstiftningen om olovlig kårverksamhet är ämnad för statsskicket.
            Både Rolf Åbjörnsson och andra vill komma åt mc-brottsligheten
            på något sätt, och det pågår också en rad lagstiftningsåtgärder
            och en rad olika åtgärder över huvud taget. Det pågår också samarbete
            över landsgränserna, även om lagstiftningsåtgärder, för att hitta
            bra sätt att komma åt och förhindra den mc-relaterade brottsligheten.
          </note>
          <note type="speaker">
            Anf. 156 ROLF ÅBJÖRNSSON (kd) replik:
          </note>
          <note>
            Fru talman! Innefattas i alla dessa ambitioner också att pröva
            frågan om att kriminalisera själva organisationen?
          </note>
          <note type="speaker">
            Anf. 157 BIRTHE SÖRESTEDT (s) replik:
          </note>
          <note>
            Fru talman! Jag vet inte om Rolf Åbjörnsson menar kriminalisering
            av själva mc-organisationerna. Jag kan tänka mig att mc-organisationer
            inte kriminaliseras generellt, utan jag förmodar att man på annat
            sätt vill komma åt denna brottslighet.
          </note>
          <note type="speaker">
            Anf. 158 ALICE ÅSTRÖM (v) replik:
          </note>
          <note>
            Fru talman! När Birthe Sörestedt tog upp detta om hets mot folkgrupp
            och förnekelsen av den nazistiska förintelsen sade hon också att
            det viktiga med hets mot folkgrupp är sådana yttranden som uttrycker
            hot eller missaktning. Jag anser att just förnekelsen av den nazistiska
            förintelsen är ett uttryck för missaktning, och den används också
            på det sättet i propagandan mot judarna. Jag vet ju att man inte
            i den lagstiftning vi har i dag räknar just den typen av yttranden
            som en missaktning mot judarna som grupp, men jag menar att det
            är en form av missaktning. Därför borde detta tas in, precis som
            sker i en del andra länder.
          </note>
          <note>
            När det gäller livstidsstraffet tog Birthe Sörestedt upp att
            Fängelsekommittén 1986 hade tittat på det här och gjort överväganden
            om livstidsstraffet. Man tog då ställning för att det borde behållas
            men att det också fortsättningsvis skulle användas mycket restriktivt.
          </note>
          <note>
            Jag pekade också i mitt inledningsanförande på att antalet livstidsdömda
            i mitten av 80-talet var mindre än 20 och att det i slutet av
            förra året var 67. Vi ser en utveckling där detta används mer
            och mer och där det begås mer grova brott. Jag ser också att problemet
            med livstidsstraffet är det tidsbestämmande som används i dag.
            Det har blivit ett mycket större problem än när Fängelsekommittén
            behandlade frågan. Det är synd att Straffsystemkommittén inte
            tittade på detta.
          </note>
          <note>
            Jag anser att man bör titta på det nu.
          </note>
          <note type="speaker">
            Anf. 159 BIRTHE SÖRESTEDT (s) replik:
          </note>
          <note>
            Fru talman! Alice Åström tog i sitt inledningsanförande upp att
            det är viktigt att vi får en debatt i de här frågorna. Det kan
            jag instämma i. Vi måste hela tiden diskutera de här frågorna.
            Det är oerhört viktigt att vi får en bred diskussion om livstidsstraffet.
            Jag kan bara hänvisa till att jag tycker att det här straffet
            skall användas väldigt restriktivt.
          </note>
          <note type="speaker">
            Anf. 160 JEPPE JOHNSSON (m) replik:
          </note>
          <note>
            Fru talman! Birthe Sörestedt säger att frågan om påföljden för
            psykiskt störda lagöverträdare har behandlats flera gånger under
            de senaste åren. Men det är en mycket klen tröst för de människor
            som kanske råkat ut för personer som är psykiskt störda. Ofta
            är det ganska farliga brottslingar, och alltför ofta har det hänt
            att de släpps ut för tidigt. Visst kan de vara färdigvårdade i
            medicinskt hänseende, men de kanske inte är så pass färdigvårdade
            att de är färdiga att släppas ut i den bittra verkligheten.
          </note>
          <note>
            Sedan hänvisar Birthe Sörestedt till en utredning, som i sin
            tur har kommit fram till att det behöver göras en ny utredning.
            Vi moderater anser att det som utredas skall redan är utrett och
            att det är hög tid att komma till handling. Om det är problem
            går det att läsa i vår reservation hur man kan komma till skott.
          </note>
          <note>
            Ett fängelsestraff kan läggas i botten, och vården kan sedan
            läggas ut till en psykiatrisk klinik. Men när personen är färdigvårdad
            skall han åter till fängelse, till det straff som är utdömt.
          </note>
          <note>
            Det är dags att handla, Birthe Sörestedt, och inte utreda längre.
          </note>
          <note type="speaker">
            Anf. 161 BIRTHE SÖRESTEDT (s) replik:
          </note>
          <note>
            Fru talman! Jeppe Johnsson vet säkert att det är en väldigt grannlaga
            uppgift att lagstifta om psykiskt störda brottslingar. Tvångspsykiatrikommittén
            har också fått i uppdrag att se över den lagstiftning som trädde
            i kraft 1992. Att nu Straffansvarsutredningen har lagt ett förslag
            om en förändring av lagstiftningen är värt att beakta. Visserligen
            säger utredningen att man ser det som ett underlag för vidare
            utredning.
          </note>
          <note>
            De här frågorna är komplicerade. Det är motstridiga intressen
            som skall tas till vara. Därför menar jag att man måste vara väldigt
            noggrann och få det ordentligt utrett innan man gör en lagstiftning.
          </note>
          <note type="speaker">
            Anf. 162 JEPPE JOHNSSON (m) replik:
          </note>
          <note>
            Fru talman! Från vår sida anser vi att det som skall utredas
            redan är klart. Det finns ett intresse som står över alla andra,
            och det är de latenta brottsoffer som möjligtvis finns. Dem lägger
            vi mycket stor vikt vid.
          </note>
          <note>
            När det gäller narkotikafrågan tycker Birthe
          </note>
          <note>
            Sörestedt att vi är överens. Så har det inte varit i alla tider.
            Jag vill nästan påstå att vi har fått dra Socialdemokraterna med
            oss, bl.a. när det gällde att kriminalisera narkotika för eget
            bruk. Den första lagen som kom, som var helt tandlös när det inte
            fanns fängelse i straffskalan, var ett slag i luften. Men sedan
            vi införde fängelse i straffskalan, som ger möjlighet till blodoch
            urinprov, vet vi att lagen har varit mycket framgångsrik. Jag
            är mycket glad att Socialdemokraterna hitintills inte har kommit
            med en återställare på den punkten. Hos kriminalpolisen i Stockholm
            i går fick jag belägg för att det här är en mycket viktig lag.
          </note>
          <note>
            När det sedan gäller narkomaner håller jag med
          </note>
          <note>
            Birthe Sörestedt om att det är oerhört viktigt att man kan fånga
            upp dem tidigt och att man kan ge dem vård. De tre ben som Birthe
            Sörestedt talade om ställer jag fullständigt upp på.
          </note>
          <note>
            Därför är bl.a. detta med blodprov så bra, därför att man kan
            komma in väldigt tidigt hos ungdomar som man inte tror använder
            narkotika. I dag ser narkomanerna nämligen inte ut riktigt som
            de gjorde förr.
          </note>
          <note>
            De ungdomar som tar ecstasy m.m. ser inte ut som typiska narkomaner,
            i alla fall inte i början.
          </note>
          <note>
            Det finns också en annan grupp, och det är de grova narkotikabrottslingarna
            - de som ni alltid tidigare ansåg er vilja ha tag i, Birthe Sörestedt.
            Det är dem vi vill döma till livstids fängelse, inte narkomanerna.
            Det är de som cyniskt profiterar på de här ungdomarna för att
            tjäna omåttligt mycket pengar och som inte bryr sig ett enda dugg
            om att de förstör andra människors liv. Vi tycker att det är en
            markering att ha livstids fängelse här. Jag tycker att ni också
            kunde gå med på det. Jag hoppas att vi kan dra er dit även i denna
            fråga.
          </note>
          <note type="speaker">
            Anf. 163 BIRTHE SÖRESTEDT (s) replik:
          </note>
          <note>
            Fru talman! Att vi ser allvarligt på narkotikabrottsligheten
            anförde jag tidigare, och det visar vi genom de höga maximistraffen.
            Jeppe Johnsson och jag kommer kanske någon annan gång att diskutera
            hela vår narkotikapolitik.
          </note>
          <note>
            Jag tror inte, som Jeppe Johnsson, att det är lagstiftningen
            om narkotika för eget bruk som har gjort att Sverige är känt för
            sin restriktiva narkotikapolitik.
          </note>
          <note>
            Det är just de tre ben som jag tidigare redogjorde för, som innebär
            att man sätter in åtgärder på olika områden. Det är det som har
            gjort att vi har varit förhållandevis framgångsrika här i Sverige
            med att bekämpa narkotikabrottsligheten.
          </note>
          <note type="speaker">
            Anf. 164 SIW PERSSON (fp):
          </note>
          <note>
            Fru talman! Bostadsutskottet har ju slagit fast att ett konsekvent
            utnyttjande av plan- och bygglagen kan vara ett av flera verksamma
            medel i kampen mot de kriminella mc-gängen, för att förhindra
            olämplig användning av byggnader och etableringar av oönskad verksamhet,
            som det står. Men bostadsutskottet säger också, att om det föreligger
            behov av att i mera samlad form se över lagstiftning på olika
            områden eller på annat sätt ge berörda kommuner stöd bör sannolikt
            även tillämpningen av plan- och bygglagen ingå i ett sådant sammanhang.
          </note>
          <note>
            Vi vet att en hel del insatser har gjorts speciellt under det
            senaste året. Men det behövs mera. En insats från justitieutskottet
            hade ju varit mycket viktig.
          </note>
          <note>
            Men det är bara att konstatera, fru talman, att man från majoritetens
            sida har bedömt att det inte skulle ske. Det är beklagligt men
            inte förvånande. Det är inte heller otroligt att den motion som
            har skrivits kanske inom ett eller två år blir en proposition.
          </note>
          <note>
            När det gäller den olaga kårverksamheten står det visserligen
            att den rör hot mot statsskicket, men om de kriminella mc-gängens
            framfart inte är ett hot mot statsskicket vet inte jag vad som
            är det. En organisation som har statsskicket som sin huvudfiende,
            är den inte ett hot mot statsskicket?
          </note>
          <note>
            Det gäller att i alla sammanhang strypa möjligheterna för dem
            att få pengar och plats att verka på. Det är ett effektivt medel.
            Vi kommer aldrig att klara av det här om vi skall vänta så länge
            att polisen måste göra det. Vi måste som vanligt försöka vara
            förutseende och stämma i bäcken och inte i ån.
          </note>
          <note type="speaker">
            Anf. 165 BIRTHE SÖRESTEDT (s) replik:
          </note>
          <note>
            Fru talman! Det förekommer ett samarbete över gränserna i lagstiftningsärenden
            med kartläggning och utbyte av expertkunskap. Polis- och åklagarväsen
            har också samverkansgrupper. Jag förutsätter att man i det samarbetet
            tar upp, analyserar och prövar olika bitar av den lagstiftning
            som vi har men också när det gäller att utvidga lagstiftning och
            åtgärder. På det här området görs alltså en hel del, och jag förutsätter
            att det arbetet, som sägs fortgå, kommer att bli verkningsfullt.
          </note>
          <note type="speaker">
            Anf. 166 SIW PERSSON (fp) replik:
          </note>
          <note>
            Fru talman! Jag förutsätter också att det händer mycket utanför
            justitieutskottets område, men det hade också varit bra om justitieutskottet
            hade visat handlingskraft och initiativförmåga.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            11 § Processrättsliga frågor
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU8
          </note>
          <note>
            Processrättsliga frågor
          </note>
          <note type="speaker">
            Anf. 167 ANDERS G HÖGMARK (m):
          </note>
          <note>
            Fru talman! I justitieutskottets betänkande nr 8
          </note>
          <note>
            behandlas en hel del processrättsliga frågor. Det är motioner
            från den allmänna motionstiden som vi tar ställning till där.
            Till betänkandet har fogats fyra moderata reservationer och tre
            särskilda yttranden.
          </note>
          <note>
            I den första reservationen, som jag också yrkar bifall till,
            tar vi upp behovet av att kunna kroppsvisitera personer som är
            misstänkta för narkotikabrott. Vi har motionerat om detta. Vi
            menar att den lagstiftning som reglerar detta inte ger tillräckliga
            möjligheter till beslag av narkotika i sådana fall då den misstänkte
            svalt narkotika. Därför vill vi att regeringen ges i uppdrag att
            återkomma till riksdagen med förslag om lagändringar som gör det
            möjligt för polisen att i bevissäkringssyfte låta sjukvårdspersonal
            ge den misstänkte kräkmedel.
          </note>
          <note>
            I går morse var det nog ganska många ledamöter som vaknade till
            olika nyhetsutsändningar om polisen i radio och TV och även tog
            del av Svenska Dagbladets artikel med rubriken "Kräkmedel kan
            bli vapen mot knarket". Bakgrunden till detta var den skrivelse
            som Polismyndigheten i Stockholms län, med avsändare länspolismästare
            Gunno Gunnmo, hade ställt till
          </note>
          <note>
            Rikspolisstyrelsen i akt och mening att uppmärksamma Rikspolisstyrelsen
            på den verklighet som möter poliserna ute i fält - på Plattan
            och runt omkring i
          </note>
          <note>
            Storstockholmsregionen.
          </note>
          <note>
            Fru talman! Jag tror att det kan vara värdefullt att i riksdagens
            protokoll läsa in några rader ur denna skrivelse, som har som
            rubrik "Framställan om att
          </note>
          <note>
            Rikspolisstyrelsen skall verka för att kräkmedel skall få användas
            vid kroppsbesiktning i anledning av narkotikabrott".
          </note>
          <note>
            I fortsättningen står det i sammanfattning:
          </note>
          <note>
            "Regeringen har i de senaste årens regleringsbrev tydligt markerat
            att polisen skall prioritera och intensifiera bekämpningen av
            narkotikabrottslighet. Framför allt skall polisen på ett mer effektivt
            sätt ingripa mot gatuhandel och därigenom minska nyrekryteringen
            av missbrukare. På grund av att tillvägagångssättet vid försäljning
            av narkotika på gatunivå förändrats och förfinats under 1990-talet
            står dagens gatulangningspoliser utan effektiva tvångsmedel att
            ingripa mot s.k. sväljare."
          </note>
          <note>
            Länspolismästaren fortsätter: "Polismyndigheten får anses ha
            en skyldighet att upplysa om denna utveckling av narkotikabrottsligheten,
            så att Rikspolisstyrelsen kan uppfylla de återrapporteringskrav
            som den åläggs i regleringsbrevet för budgetåret 1997
          </note>
          <note>
            avseende polisväsendet."
          </note>
          <note>
            Han säger vidare: "Gällande rätt är i dag att polisen inte med
            tvång får ge en person kräkmedel för att han sökt undgå lagföring
            genom att svälja narkotika.
          </note>
          <note>
            Tvångsmedicinering är utan tvekan ett stort ingrepp i den personliga
            integriteten. - Det tror jag att vi alla starkt kan understryka.
            Detta är ett exceptionellt tvångsmedel."
          </note>
          <note>
            Myndigheten skriver vidare: "Men om man vid en avvägning ställer
            intresset av personlig integritet inte bara mot intresset av att
            utreda det enskilda innehavet utan också, som måste ske i detta
            fall, mot intresset av att polisen över huvud taget skall kunna
            ingripa mot försäljning av narkotika på gatunivå, överväger enligt
            myndigheten det senare. I det senare intresset ligger också att
            polisen skall kunna minska nyrekryteringen av narkotikamissbrukare.
            Om man dessutom betänker att en misstänkt person som sväljer en
            kapsel heroin väljer detta beteende för att kunna begå brott i
            skydd av grundlagen blir intresset av att polisen skall kunna
            ingripa än starkare."
          </note>
          <note>
            Man avslutar: "För att komma till rätta med det s.k. sväljarproblemet
            på gatunivå föreslår polismyndigheten att två nya stycken införs
            i 28 kap. 12 §
          </note>
          <note>
            rättegångsbalken som ger polisen möjlighet att med tvång ge kräkmedel
            till s.k. sväljare för att bevisa brott mot 1 § p. 1-5 narkotikastrafflagen."
          </note>
          <note>
            I går var justitieutskottet och besökte denna myndighet, och
            vi fick då de argument som framfördes i skrivelsen till Rikspolisstyrelsen
            vidareutvecklade.
          </note>
          <note>
            Eftersom vi som reserverat oss är en minoritet skulle det vara
            utomordentligt intressant att få veta om majoriteten på något
            sätt har tagit intryck av skrivelsen och den redovisning som gavs
            oss i går. Det är ju en ganska rejäl tajmning av det hela att
            detta var ett stort ärende i går och att vi i dag diskuterar detta.
          </note>
          <note>
            Jag tror att det är viktigt att de myndigheter som har till uppgift
            att bekämpa brottsligheten och förhoppningsvis dränera narkotikaträsket
            märker att det finns ett intresse och en levande debatt, åtminstone
            mellan dem som är här nu i kväll. Jag skulle vilja fråga majoriteten,
            som har avvisat de moderata motionskraven, som alltså lades fram
            långt innan polismyndigheten skrev till Rikspolisstyrelsen: Vad
            vill ni göra - utreda, fundera? Vi som har reserverat oss är mycket
            väl medvetna om att detta är ett allvarligt ingrepp i den personliga
            integriteten och att det är en grannlaga avvägning mellan å ena
            sidan det och möjligheten att effektivare kunna bekämpa narkotikabrottsligheten.
            Men, fru talman, åt vilket håll går majoritetens funderingar efter
            den genomgång vi hade i går?
          </note>
          <note>
            Jag tror att det är viktigt att notera att vi också fick entydiga
            signaler om att effektiviteten, resultaten av narkotikaspaningarna,
            under de första månaderna i år var betydligt sämre som ett utflöde
            av de knappa resurser som polisen i dag har. För att klara underskotten
            har man på myndigheten infört ett näst intill idiotstopp när det
            gäller övertiden. Spaningar som kan förväntas innebära övertid
            genomförs inte. Spaningar får avbrytas för att klara övertidsreglerna.
            Ni som har beslutat om de mindre resurserna, socialdemokrater
            och centerpartister - sänder den typen av rapporter några funderingar
            till er? Det skulle vara mycket intressant att få ta del av.
          </note>
          <note>
            Fru talman! Den andra moderata reservationen behandlar möjligheten
            att genomföra buggning vid grov narkotikabrottslighet. Det är
            inte första gången dessa önskemål framförs. Majoriteten hänvisar
            till pågående utredningar - som vanligt, höll jag på att säga
            - och avvisar de moderata önskemålen.
          </note>
          <note>
            Vi tycker att frågan är tillräckligt utredd. Vi anser att regeringen
            snarast skall utforma lagtext och förelägga riksdagen förslag
            under våren. På så sätt skulle, fru talman, polisen få vassare
            redskap för att kunna komma åt en del av den här allvarliga narkotikabrottsligheten.
          </note>
          <note>
            Den tredje reservationen avser åtgärder i syfte att underlätta
            och möjliggöra indrivning av böter vid trafikbrott. Vi moderater
            menar att den nuvarande lagstiftningen i praktiken innebär att
            en utländsk trafikant som lämnar landet utan att betala sina böter
            kommer undan påföljd. Det är mycket tveksamt, menar vi, om gällande
            bestämmelser om kvarstad i rättegångsbalken är tillräckliga för
            att säkerställa den här betalningsskyldigheten. Under alla omständigheter
            menar vi att en uppföljning av reglerna måste komma till stånd
            och vid behov förslag om effektivare lagstiftning, som då kunde
            säkerställa beslag och förverkan av fordon, för att säkerställa
            dessa utbetalningarna av böter.
          </note>
          <note>
            Den fjärde reservationen avser lag om skiljemän.
          </note>
          <note>
            Vi menar återigen att det är hög tid att sätta litet fart i
          </note>
          <note>
            Regeringskansliet när det gäller lagstiftningen så att vi får
            en ny lag om skiljemän. Den gamla är från 1929, så den har på
            olika sätt blivit mer och mer obsolet.
          </note>
          <note>
            Skiljedomsutredningens betänkande kom redan
          </note>
          <note>
            1994. Utredningen har remissbehandlats. Även om man ställer mycket
            blygsamma krav på snabbhet i
          </note>
          <note>
            Regeringskansliet hade det varit rimligt att riksdagen vid denna
            tid - ett par år senare - hade fått ett förslag till lagtext.
          </note>
          <note>
            Sverige har som bekant förvärvat ett mycket gott namn inom det
            skiljeprocessuella området. Över hundra internationella skiljedomsförfaranden
            handläggs årligen i Sverige. Bristerna i denna något föråldrade
            lagstiftning märks nu mer både inom och framför allt utom landet.
            Det vore djupt tragiskt om det rykte vi har förvärvat under åren
            skulle raseras på grund av att vi har en lagstiftning som blir
            mer och mer föråldrad och framför allt på grund av att vi har
            en regering som inte förmår inse detta och använda det utredningsmaterial
            som faktiskt finns framme.
          </note>
          <note>
            Fru talman! Jag vill göra några korta kommentarer kring de särskilda
            yttrandena. Ett särskilt yttrande gäller de högsta domartjänsterna,
            där vi tydligt markerar betydelsen av den oberoende ställningen
            för domarkåren. Vi antyder att man kan börja ifrågasätta om det
            system med kallelseförfarande som vi för närvarande har ger tillräckliga
            garantier för att oberoendet skall kunna säkerställas.
          </note>
          <note>
            Det andra särskilda yttrandet gäller tingsmeriteringen. Vi tycker
            att det är utomordentligt värdefullt att utskottet markerar tingstjänstgöringens
            stora betydelse så tydligt. Det tycker vi är utomordentligt bra.
          </note>
          <note>
            Man kan måhända diskutera vissa förändringar i inriktning och
            omfattning, men på det hela taget tycker vi att detta är mycket
            positivt. Med detta sagt gäller det faktiskt också att ge domstolsväsendet
            materiella resurser att ta emot alla dessa studerande som vill
            tingsmeritera sig och som skulle göra utomordentligt stora insatser
            i rättsväsendet om de fick lov att göra detta. Det är nog en ganska
            stor del som skulle vilja tingsmeritera sig, men som inte får
            det på grund av bristande plats.
          </note>
          <note>
            Man kan peka på en ganska entydig bild: De små tingsrätterna
            ger ofta de allra bästa möjligheterna till en allsidig utbildning.
            Det är ingen tvekan om att det ger betydligt större allsidighet
            att tingsmeritera sig på en mindre tingsrätt jämfört med att tjänstgöra
            på någon av de riktigt stora tingsrätterna. Det är ytterligare
            ett argument för att slå vakt om de små tingsrätterna.
          </note>
          <note>
            Det behövs resurser, fru talman, och inte bara fagert tal. Det
            kostar så litet. Det gäller att ställa upp med ekonomiska resurser
            så att tal och handling överensstämmer.
          </note>
          <note>
            Fru talman! Det finns ett särskilt yttrande angående invandrare
            inom polisen och rättsväsendet. En socialdemokratisk motionär
            har framfört önskemål om att den andel som har invandrarbakgrund
            inom polisen skulle öka. Det förs ett resonemang i utskottet som
            vi ställer oss bakom. Vi noterar med glädje att den andel som
            har invandrarbakgrund från 1990 till
          </note>
          <note>
            1995 har ökat från 4,3 % till ungefär 14 %. Det är en ganska
            betydande uppgång.
          </note>
          <note>
            Men om man skall tänka framåt är det klart att man måste tänka
            på följande: Om flera människor med invandrarbakgrund skall bli
            poliser måste de genomgå polisutbildning. Så länge polisutbildningen
            ligger i stå finns det knappast några möjligheter att klara detta.
            Det är samma sak återigen: Det talas fagert om vad som skall ske,
            men de begränsade resurserna möjliggör inte det man säger att
            man vill.
          </note>
          <note>
            Fru talman! Jag kan bara konstatera att det genom hela betänkandet
            uttrycks en form av tvehågsenhet från majoritetens sida. Det är
            en oförmåga att ta ställning, att ge polisen personella och materiella
            resurser och att reformera den lagstiftning som behövs för att
            ge polisen den skärpa och vasshet som krävs för att komma åt den
            verkliga brottsligheten och sanera drogsträsket. Ytterst handlar
            det om att ge rättsstaten - de människor som faktiskt är präglade
            av hederlighet och ärlighet - en chans att känna att rättsstaten
            agerar mot den brottslighet som så intensivt florerar runt omkring.
          </note>
          <note>
            Det förvånar mig, fru talman, att en så stor majoritet i denna
            kammare inte vill ge rättsstaten och polisen de resurser som människor
            definitivt önskar att de skall få. Det förvånar mig - jag vill
            gärna säga detta inte minst till Centerpartiet - att man så uppenbart
            har avlägsnat sig från den strömfåra som finns i landet när det
            gäller att ge polisen resurser. Socialdemokraterna och Centerpartiet
            har ju gemensamt sagt att de inte vill ge polisen mer resurser.
            De vill inte ge domstolsväsendet mer resurser. De vill inte ge
            kriminalvården mer resurser. Inget fagert tal i världen kan dölja
            det faktum att det som hela rättskedjan i dag behöver är ökade
            resurser i kombination med ett konstruktivt reformarbete och ett
            konstruktivt rationaliseringsarbete.
          </note>
          <note>
            Fru talman! Med detta vill jag yrka bifall till reservation nr
            1.
          </note>
          <note type="speaker">
            Anf. 168 INGBRITT IRHAMMAR (c):
          </note>
          <note>
            Fru talman! I partimotionen Ju903 till årets riksdag framhöll
            Centerpartiet att regeringen bör förelägga riksdagen ett lagförslag
            som gör hemlig telefonavlyssning, s.k. buggning, möjlig vid bl.a.
            allvarliga narkotikabrott. Vi anser också att det bör bli lättare
            att få tillstånd till användande av övervakningskameror i butikslokaler.
          </note>
          <note>
            Bakgrunden till dessa förslag är följande. Vi anser att användningen
            av övervakningskameror har en brottspreventiv effekt. För många
            butiker är det ett effektivt sätt att övervaka lokalerna för att
            minska svinnet på grund av stölder och snatterier. Vi anser det
            alltför svårt enligt dagens regler att få tillstånd för sådan
            utrustning. Det krävs i princip att den tillståndssökande först
            skall ha utsatts för brottslighet för att han eller hon skall
            få tillstånd till att installera övervakningskameror. Det tycker
            inte vi är rimligt. Det är givetvis viktigt att stor hänsyn tas
            till integritetsaspekter även i fortsättningen, men vi anser att
            möjligheterna att använda sådan utrustning bör förbättras. Genom
            att t.ex. informera kunderna att butiken är kameraövervakad kan
            ju kunden själv bestämma om han vill handla där eller ej. I reservation
            nr 4 framhålls att regeringen bör beakta dessa synpunkter vid
            den fortsatta beredningen av betänkandet Kameraövervakning.
          </note>
          <note>
            Vi vet också att den grova brottsligheten under senare år har
            ändrat karaktär. Den grova narkotikabrottsligheten och de s.k.
            mc-gängen använder sig av metoder som innebär att polisen har
            svårt att med traditionella metoder agera på ett rationellt sätt
            mot denna brottslighet. Det har visat sig att det föreligger ett
            behov från polisens sida att kunna avlyssna sådana grupper för
            att samla information som kan leda till gripande. Detta bör bli
            möjligt under förutsättning att reglerna för tillstånd till detta
            utformas så att risken för olämpliga integritetskränkningar minimeras.
          </note>
          <note>
            Frågan om användande av s.k. buggning utreds nu av en särskild
            utredare, men arbetet kommer inte att vara avslutat förrän i mars
            1998. Vi reservanter anser att förslag till lagstiftning bör komma
            inom en snar framtid. Det handlar alltså om ett förslag till lagtext.
          </note>
          <note>
            Fru talman! I motion Ju812 föreslås att avgiften vad gäller tvistemål
            bör ses över ytterligare och att en utredning därför krävs, trots
            att tvistemålsavgiften nyligen har höjts. Tvistemål kan gälla
            de mest skilda saker och tvistemålssumman kan variera avsevärt.
          </note>
          <note>
            Tvistemålen innebär många gånger en mycket stor arbetsinsats.
            Inte sällan måste t.ex. dokument översättas till andra språk.
          </note>
          <note>
            Större tvistemål tar ofta relativt lång tid och kräver stora
            personella resurser. Samtidigt finns det ett besparingsbeting
            på domstolarna, och det finns stora ärendebalanser. Jag anser
            däremot inte att tvistemålsavgiften skall vara på en så hög nivå
            att den enskilde av den anledningen drar sig för ett tvistemål.
          </note>
          <note>
            Men det bör ifrågasättas om inte avgiften i dag är så pass låg
            att det finns ett visst överutnyttjande av möjligheten. En höjd
            avgift skulle säkerligen leda till ett mindre antal tvistemål.
            Om man dessutom övervägde om tvistemålsavgiften inte skulle kunna
            sättas i relation till tvistesumman skulle kanske också sådana
            resultat uppnås. Det förefaller orimligt för oss att samma tvistemålsavgift
            tas ut oavsett om tvistesumman är 5 000 kr eller 100 miljoner
            kronor.
          </note>
          <note>
            I ett läge där samtliga statliga myndigheter åläggs besparingsbeting
            kan en höjd tvistemålsavgift leda till en viss intäkt för statskassan
            samtidigt som färre resurser inom domstolsväsendet behöver tas
            i anspråk för tvistemål.
          </note>
          <note>
            Med detta yrkar jag bifall till reservation nr 2 och
          </note>
          <note>
            4, men jag står självfallet bakom alla reservationer som företrädare
            för Centerpartiet har undertecknat.
          </note>
          <note>
            Fru talman! Till slut vill jag kommentera några av de synpunkter
            som Anders Högmark framförde här i talarstolen alldeles nyss.
            Anders Högmark framförde att det är mycket tragiskt när polisen
            inte kan fortsätta att spana vid olika brott. Jag kan bara instämma
            i det.
          </note>
          <note>
            Det är lika tragiskt när polisen inte kan utreda alla brott eller
            rycka ut vid alla behov. Så är det ju i dag.
          </note>
          <note>
            Det vet vi alla. Även om vi skulle fördubbla polisens resurser
            i hela landet, vilket inget parti här i kammaren kräver, skulle
            vi ändå inte klara av allt detta.
          </note>
          <note>
            Men det jag tycker att Anders Högmark har glömt, och det tål
            att ödmjukt påminna om, är att Moderaterna till det här budgetåret
            inte har anslagit några medel till polisen som skulle kunna gå
            till den direkta polisverksamheten i dag. En del av de medel ni
            har avsatt skulle gå till Polishögskolan, och övriga medel skulle
            gå till Schengensamarbetet och kostnaderna för det.
          </note>
          <note>
            Ni har inte själva budgeterat och föreslagit en enda krona utöver
            vad Centerpartiet och regeringen har gjort för den dagliga polisverksamheten
            för detta budgetår.
          </note>
          <note>
            Anders Högmark säger sig vilja värna om de små tingsrätterna.
            Då vill jag påminna om att det inte är så länge sedan vi här i
            kammaren debatterade ett betänkande där Centerpartiet i en reservation
            värnade om de minsta tingsrätterna. Då uttalade sig majoriteten
            här i kammaren inte för att lägga ned de minsta tingsrätterna.
            Men vilka var det som i sin reservation tydligt beskrev att man
            kunde tänka sig att lägga ned ett visst antal mindre tingsrätter?
            Jo, det var Moderaterna som gick i spetsen för den reservationen.
          </note>
          <note type="speaker">
            Anf. 169 ANDERS G HÖGMARK (m) replik:
          </note>
          <note>
            Fru talman! Jag har en känsla av att kammaren har hört argumenteringen
            och försvarstalet förr om varför mer resurser inte gör någon nytta.
            Ingbritt Irhammar pekar på att Moderaterna inte har kommit med
            förslag till ökade insatser till polisen. Det är inte sanning.
            Vi har föreslagit ökade resurser för polisen. Den kapacitet som
            eleverna vid Polishögskolan kan innebära, kommer att ge ett tillskott.
            Vi påstår inte att detta är tillräckligt. Ytterligare resurser
            hade givetvis gjort ännu större nytta. Men kan Ingbritt Irhammar
            påstå att ett tiotal eller hundratal miljoner kronor ytterligare
            placerade på ett effektivt sätt inom polisen skulle vara till
            skada? De skulle kanske till äventyrs vara till nytta för att
            kunna klara detta.
          </note>
          <note>
            Tog Ingbritt Irhammar inget intryck av den redovisning som polisen
            gav i går? Det verkar som om den rann av som vatten på en gås
            ungefär. Det är förutbestämt. Ni och Socialdemokraterna har bestämt
            er för att denna budgetnivå är den mest ideala för att hävda rättsstaten.
            Vi moderater accepterar inte det synsättet. Att höra sådana inlagor
            är ingen nyhet för oss, och det borde inte vara någon nyhet för
            Ingbritt
          </note>
          <note>
            Irhammar som har jobbat litet grand i justitieutskottet, mycket
            längre än vad jag har gjort. Hon borde ha tagit åt sig något av
            detta. Eller är solidariteten med Socialdemokraterna och detta
            regeringssamarbete så stark att man skall stå upp i vått och torrt
            och försvara alla besparingar. I själ och hjärta vet jag vad den
            s.k.
          </note>
          <note>
            centerrörelsen tycker om detta. Jag vet att man har samma rättspatos
            som Moderata samlingspartiet och tycker att väsentligt större
            resurser borde läggas här.
          </note>
          <note>
            Men det är inte lika lätt att förklara, varken här eller ute
            i centerrörelsen.
          </note>
          <note type="speaker">
            Anf. 170 INGBRITT IRHAMMAR (c) replik:
          </note>
          <note>
            Fru talman! Att höja rösten förändrar inte det faktum att ni
            för budgetåret 1997 inte har föreslagit några ytterligare resurser
            för den direkta polisverksamheten som skulle kunna avhjälpa dessa
            avbrott i spaningen som man påtalade i går, enligt Anders
          </note>
          <note>
            Högmark.
          </note>
          <note>
            Precis om jag framförde, har en del av era resurser för det här
            budgetåret föreslagits gå till polisutbildningen. Anders Högmark
            vet lika väl som jag att det inte ger några färdiga poliser som
            kommer ut direkt därifrån det här budgetåret. Och resten gick
            till
          </note>
          <note>
            Schengensamarbetet.
          </note>
          <note>
            Sedan tycks det inte vara nog med att Anders
          </note>
          <note>
            Högmark glömmer innehållet i Moderaternas egna motioner. Han
            tycks inte heller minnas från den ena dagen till andra vad som
            har hänt. Jag deltog nämligen inte i besöket i går. Om han inte
            minns att jag inte var där så är det bara att beklaga.
          </note>
          <note type="speaker">
            Anf. 171 ANDERS G HÖGMARK (m) replik:
          </note>
          <note>
            Fru talman! Jag beklagar om jag levde i föreställningen att Ingbritt
            Irhammar var där, och jag beklagar om röstläget var något högt.
            Men det är lätt att bli engagerad när man talar om någonting som
            man tror på. Jag skall försöka att hålla en dämpad ton så att
          </note>
          <note>
            Ingbritt Irhammar inte blir störd av röstläget.
          </note>
          <note>
            Moderata samlingspartiets budgetförslag redovisas i utskottsmaterialet
            och de betänkanden som har producerats med anledning av budgetpropositionen.
          </note>
          <note>
            Där redovisas klart att vi har 127 miljoner mer till vårt förfogande
            än vad huvudalternativet - regeringens av Centern stödda förslag
            - ger. Det har avvisats.
          </note>
          <note>
            Det ger alltså en 127 miljoner lägre ram som svenskt rättsväsende
            har att hantera på det här området. Vi tror att dessa 127 miljoner
            skulle ha betytt ganska mycket.
          </note>
          <note>
            Eftersom Ingbritt Irhammar inte var där i går hoppas jag att
            hon ändå har blivit litet nyfiken på detta och på de inlagor och
            den redovisning som gavs i går.
          </note>
          <note>
            Jag rekommenderar ett studiebesök för att få ta del av detta.
            Det är en ganska skrämmande bild som man får se nu när myndigheten
            på grund av budgetrestriktionerna måste lägga ett näst intill
            idiotstopp för övertiden, som de sade själva.
          </note>
          <note type="speaker">
            Anf. 172 INGBRITT IRHAMMAR (c) replik:
          </note>
          <note>
            Fru talman! Jag kan bara konstatera att Anders
          </note>
          <note>
            Högmark medger att de inte har föreslagit några ytterligare medel
            för det här budgetåret som skulle kunna gå till den direkta polisverksamheten
            och hjälpa det här distriktet.
          </note>
          <note>
            Jag noterade också att Anders Högmark inte med ett ord kommenterade
            varför ni som nästan enda parti rakt ut skrev att ni var beredda
            att lägga ned de minsta tingsrätterna.
          </note>
          <note type="speaker">
            Anf. 173 SIW PERSSON (fp):
          </note>
          <note>
            Fru talman! Folkpartiet vill, som alla andra partier i det här
            landet, på olika sätt bekämpa drogmissbruket. Vi vet ju att det
            blir allt allvarligare och att det dessutom går allt längre ned
            i åldrarna.
          </note>
          <note>
            Ett av de förslag som vi har kommit med är att man skall utreda
            förutsättningarna för att använda kräkmedel. Vi är väl medvetna
            om att detta är en etisk krock mellan samhällets mål att bekämpa
            narkotikahandeln i alla former som finns och läkaretikens syn
            att läkemedelsanvändning skall vara till för patientens skull
            och inte för samhällets. Folkpartiet står bakom reservation nr
            1, men vi förutsätter att innan regeringen kommer med ett förslag
            har den noggrant utrett konsekvenserna av det.
          </note>
          <note>
            Vi har också några särskilda yttranden i det här betänkandet.
            Det första gäller tillsättning av de högsta domartjänsterna.
          </note>
          <note>
            Det är bara att konstatera att det inte är bra att så många av
            de högsta domartjänsterna tillsätts av regeringen utan att det
            finns någon möjlighet till insyn och utan att det finns någon
            möjlighet att överklaga det beslut som fattas. Men vi avstår ändå
            från att ha något yrkande i det här sammanhanget.
          </note>
          <note>
            Vi har också ställt oss bakom det andra särskilda yttrandet,
            om tingsmeritering. Vi beklagar att den viktiga notariejänstgöringen
            i dag inte fungerar som den borde göra på grund av att det inte
            finns tillräckliga resurser. På något sätt måste vi se till att
            vi får de resurser som behövs, så att de jurister som behöver
            tingsmeritering får det.
          </note>
          <note>
            Fru talman! Vi har inget yrkande i det här fallet heller.
          </note>
          <note type="speaker">
            Anf. 174 ALICE ÅSTRÖM (v):
          </note>
          <note>
            Fru talman! När det gäller det här betänkandet har
          </note>
          <note>
            Vänsterpartiet bara en enda reservation. Det är reservation nr
            5, som jag härmed yrkar bifall till.
          </note>
          <note>
            Den handlar om tillsättningen av de högsta domartjänsterna. I
            dag kan man konstatera att det är mycket vanligt att de personer
            som utnämns till justitieråd, regeringsråd eller någon annan av
            de högsta domartjänsterna dessförinnan har tjänstgort i Regeringskansliet.
            Praxis i utnämningsfrågor tyder på att en sådan tjänstgöring anses
            vara en mycket betydelsefull merit.
          </note>
          <note>
            Nu är det departementet som är ansvarigt för beredningen när
            det gäller tillsättning av högre domartjänster. Även om man har
            kontakt med de domstolar där domartjänsten är aktualiserad är
            det ändå departement och regering som utser domare till just de
            här tjänsterna.
          </note>
          <note>
            Det är otroligt viktigt att just domarämbetet kan ses som helt
            självständigt. Det kan befaras att en domare som har en sådan
            bakgrund, som kommer från eller har tjänstgjort i Regeringskansliet,
            kan stå i ett visst förhållande och brista i självständighet i
            sitt dömande. Bara tanken på att det skulle kunna vara så, bara
            misstanken att självständigheten inte är fullständig hos domarna,
            innebär att man bör göra en översyn. Man bör göra en utredning
            där man eftersträvar en ny ordning för utnämningar som ger både
            riksdag och allmänhet en ökad insyn i förfarandet.
          </note>
          <note>
            Även om det börjar bli sent på kvällen vill jag ändå kommentera
            en del av det Anders G Högmark sade i talarstolen. Han menade
            på att det var omöjligt att förstå varför majoriteten inte är
            beredd att skjuta till mer resurser till rättsväsendet. Moderaterna
            framstod som de stora kämparna när det gäller att beivra narkotikamissbruket
            och som de enda som är rädda om rättsstaten.
          </note>
          <note>
            Men moderaternas politik och de enorma indragningar som moderaterna
            har varit beredda att göra i kommunerna, slår direkt mot möjligheten
            för narkotikamissbrukare att få vård och hjälp. Man måste ju också
            ha en helhetssyn i politiken. Det hjälper inte att vi ger hur
            mycket resurser som helst till polisen, om vi inte samtidigt ser
            till att människor har en så dräglig tillvaro att de inte blir
            kriminella, utslagna och missbrukare. Det skulle vara intressant
            att höra moderaterna diskutera vad moderaternas politik på andra
            områden kan leda till när det gäller brottslighet och utslagning.
          </note>
          <note>
            Så till frågan om kroppsbesiktning och kräkmedel.
          </note>
          <note>
            Det är ju en oerhört integritetskränkande åtgärd. Poliserna här
            i Stockholm har nu kommit med en skrivelse. Där visar man på att
            man har problem när folk sväljer kapslar och att man inte kan
            genomföra den kroppsbesiktning man skulle vilja göra. Man har
            då lyft fram att det har blivit en förändrad och förfinad narkotikahandel,
            och att det är detta som har gjort att människor har börjat svälja
            kapslar.
          </note>
          <note>
            Men det här har polisen i alla tider brottats med.
          </note>
          <note>
            Det är inte någon ny, förändrad och förfinad narkotikahandel
            som just den här biten bygger på. Det är de små gatulangarna och
            de enskilda missbrukarna på
          </note>
          <note>
            Plattan som sväljer kapslarna när polisen kommer.
          </note>
          <note>
            Det är inte den förändrade och förfinade narkotikahandeln som
            har skapat de problemen, utan det här har man fått tackla.
          </note>
          <note>
            Frågorna om kroppsbesiktning och kräkmedel har man ju också haft
            uppe flera gånger tidigare. Det är en oerhörd integritetskränkning
            att tvångsmedicinera.
          </note>
          <note>
            Därför bör det finnas en mycket starkt brottsbekämpande effektivitetsvinst
            att uppnå. Jag som person kan med det underlag som finns i dag
            inte alls se att det skulle vara en sådan oerhörd effektivitetsvinst
            att låta polisen använda kräkmedel. Jag kan inte se att det skulle
            vara av så betydande intresse när det gäller att kunna komma åt
            narkotikahandeln.
          </note>
          <note>
            I den avvägningen, mellan olika grupper, typer av brott och typer
            av straff som brottet skulle kunna motsvara, är användningen av
            en så grovt integritetskränkande åtgärd fullständigt otänkbar
            för mig.
          </note>
          <note>
            Fru talman! Jag skall inte använda all min tid, utan också förkorta
            mitt anförande litet.
          </note>
          <note type="speaker">
            Anf. 175 ANDERS G HÖGMARK (m) replik:
          </note>
          <note>
            Fru talman! Jag har all respekt för att man i avvägningen mellan
            integritetsargument och effektivitetsargument kan landa i olika
            slutsatser.
          </note>
          <note>
            Vi har uppenbarligen landat i samma ståndpunkt som de som i daglig
            gärning försöker att dränera detta knarkträsk. Jag tror att det
            är viktigt att lyssna på dem som jobbar. De känner frustration
            över att i princip veta att den och den skall de få fast, men
            genom den här metoden väljer man att omöjliggöra säkerställandet
            av sin skuld.
          </note>
          <note>
            Vi gör en annan bedömning. Som sagt, jag har all förståelse för
            att det finns de som tvekar inför detta.
          </note>
          <note>
            Men jag tror att under en tid kan det vara befogat.
          </note>
          <note>
            I andra länder, i vårt grannland Norge, som inte är helt ociviliserat,
            tillämpar man den här metoden.
          </note>
          <note>
            Förmodligen har man samma argument och har gjort en avvägning
            som har landat i att detta bör användas.
          </note>
          <note>
            Alice Åström säger: Moderaterna talar inte om någon helhetssyn,
            de har inte någon helhetssyn. Men med den politik som nu bedrivs
            går hundratusentals människor och tiotusentals ungdomar under
            25 år arbetslösa, på grund av en oförmåga hos regeringen att föra
            en politik som skapar jobb, framtidstro, tro på något att kämpa
            för. Det finns inget absolut samband mellan arbetslöshet och drogmissbruk.
            Men det är ingen tvekan om att det finns en uppenbar fara i storstadsregionerna
            för att ungdomar, som månad efter månad, år efter år, går utan
            en strimma hopp och utan någon framtidstro, söker sig till olika
            gängbildningar.
          </note>
          <note>
            Den kanske viktigaste uppgiften, Alice Åström, framför allt för
            dem som regerar det här landet, är att skapa framtidstro genom
            ledarskap. Man måste mana till tro på landet och på möjligheten
            att forma någonting, i stället för den pessimism, räddhågsenhet,
            tvehågsenhet som breder ut sig som en grå dimma över
          </note>
          <note>
            Sverige.
          </note>
          <note type="speaker">
            Anf. 176 ALICE ÅSTRÖM (v) replik:
          </note>
          <note>
            Fru talman! Jag skall inte ta någon större debatt med Anders
            G Högmark om användningen av tvångsmedicinering.
          </note>
          <note>
            Det här har behandlats i Polisrättsutredningen och i flera olika
            utredningar. Jag möter också en hel del poliser, och alla tycker
            inte att det här är den enda vägen att gå. Det finns en skrivelse
            och en ansökan när det gäller Stockholm där man har gett uttryck
            för det här.
          </note>
          <note>
            Jag tror att det är farligt att säga att hela poliskåren generellt
            vill ha detta och att man måste ha det för att kunna göra någonting.
            Det finns skilda meningar också där om det effektiva eller nödvändiga
            i att ta till sådana här åtgärder.
          </note>
          <note>
            Jag är helt överens med Anders G Högmark om att arbetslösheten
            är en av de viktigaste frågorna. Men jag kan inte komma ifrån
            att den kraftiga indragning av statsbidragen till kommunerna som
            moderaterna har föreslagit skulle innebära en väldigt ökad arbetslöshet
            bland de människor som arbetar inom kommunerna. Inte heller den
            politiken skulle alltså leda till fler jobb.
          </note>
          <note type="speaker">
            Anf. 177 ANDERS G HÖGMARK (m) replik:
          </note>
          <note>
            Herr talman! Jag vill inte överdriva sambandet med arbetslösheten,
            men vi är i alla fall överens om att den brist på framtidstro
            och nästintill massarbetslöshet som finns hos unga människor är
            en bra grogrund för dåligheter. Det är dock en väl enkel koppling
            att sysselsättningen ökar bara vi får mer statsbidrag. Tänk om
            man under årtionden hade resonerat så i Gnosjö, Alice Åström!
            I Gnosjö har man utan större omfattning på statsbidragen skapat
            någonting för framtiden. Det borde inte vara helt obekant för
            den som sitter framför mig på Jönköpingsbänken.
          </note>
          <note type="speaker">
            Anf. 178 KIA ANDREASSON (mp):
          </note>
          <note>
            Herr talman! Jag yrkar bifall till reservationerna 1,
          </note>
          <note>
            5 och 6. Reservation 1 gäller narkotikabekämpning på gatunivå.
            Jag har träffat poliser som jobbar på bl.a.
          </note>
          <note>
            Plattan med narkotika, och de har ett stort problem.
          </note>
          <note>
            Resultatet av spaning som de har gjort under en längre tid kan
            raseras därför att, som vi hörde, langare eller köpare sväljer
            narkotikakapslarna. Det är en prioriterad uppgift för narkotikapolisen
            att bekämpa detta. Den har också fått i uppdrag att minska nyrekryteringen
            av missbrukare.
          </note>
          <note>
            Vad gör man i den här situationen? Man kan ta in den misstänkte
            och sätta denne en vecka på "tulltoa"
          </note>
          <note>
            med bevakning hela tiden. Det kostar 5 000 kr per dygn. Ett frihetsberövande
            under denna tid är en mycket ingripande åtgärd för den som det
            gäller.
          </note>
          <note>
            Användande av kräkmedel påminner om det som vederbörande ändå
            själv utsätter sig för. Efter att ha svalt kapseln sätter man
            oftast själv fingrarna i munnen och kräks upp kapseln.
          </note>
          <note>
            Den föreslagna metoden tillämpas också i vårt grannland Norge,
            där man har ganska likartade förutsättningar. Där har denna metod
            lett till att sväljandet av kapslar minskat. Därför behöver polisen
            inte heller använda så mycket kräkmedel.
          </note>
          <note>
            Jag tycker att vi skall utreda denna metod. Jag förstår till
            fullo problemen. Jag tycker att det är bra att ringa in behovet
            av ingripande, precis som när det gäller förbjudande av mc-organisationerna
            för att få bukt med mc-brottsligheten. Man bör ingripa mot dem
            som det gäller i stället för att använda buggning och register
            som drabbar en stor allmänhet.
          </note>
          <note>
            När det sedan gäller tillsättning av domartjänster tycker jag
            att en utredning skall se över systemet för detta. Domartjänsterna
            tillsätts nu av regeringen efter beredning i departementet. Det
            är mycket hemlighetsfullt, och det finns ingen insyn. Domarna
            i de högsta instanserna får även inflytande över utnämningarna
            genom avgivande av utlåtanden.
          </note>
          <note>
            Jag tror att detta leder till följsammare och osjälvständigare
            domare. Det kungörs inte när tjänsterna är lediga, och det finns
            inget formellt anmälningsförfarande. Man säger utan diskussion
            utåt att de högst kvalificerade skall komma i fråga.
          </note>
          <note>
            Jag har som lekman ofta funderat över det som händer inom domstolarna.
            En ung person som har klarat sin juristexamen och som siktar på
            domarkarriär skall gå som notarie, och då är man i det närmaste
            livegen. Man måste göra vad man blir tillsagd för att få goda
            vitsord. Man går vidare genom fiskala tester under samma förhållanden.
            Man har inte fast tjänst och kan egentligen inte fatta självständiga
            beslut. Man är beroende av de vitsord som man får ända fram till
            det yttersta målet, när man enligt detta system blir utsedd till
            domare.
          </note>
          <note>
            Hur kan det komma ut kreativa och självständiga domare av detta
            förfarande? Jag tycker att det har spelat ut sin roll. Vi har
            nu en ny tid, och systemet borde ha ändrats för länge sedan. Jag
            återkommer till notarieutbildningen, som systemet börjar med.
          </note>
          <note>
            Jag har avgivit en reservation om grupptalan för miljöorganisationer.
            Miljöpartiet har väckt en sammanhängande motion om miljöbrottslighet,
            där ett av yrkandena var att miljöorganisationer skall få talan.
          </note>
          <note>
            En enskild person kan i dag helt enkelt inte väcka anspråk mot
            en industri eller ett annat större företag.
          </note>
          <note>
            Inte heller naturen har någon talan. Detta måste vi ändra på.
          </note>
          <note>
            Det pågår en beredning av resultatet av en utredning. Vissa delar
            av det bereds inom Justitiedepartementet och Miljödepartementet,
            och slutsatserna skall överlämnas under 1998. Jag skulle redan
            nu vilja att riksdagen gör ett uttalande om att denna fråga är
            viktig.
          </note>
          <note>
            Vad gäller tingsmeriteringen vill jag säga att det inte finns
            någon annan utbildning där betygen spelar en så stor roll för
            karriären som på juristlinjen. För inte alltför länge sedan, i
            inledningen av 80-talet, började betygskraven för antagning till
            tingsmeritering att öka. Tidigare kunde i stort sett alla med
            medelbetyg räkna med notarietjänst. Eftersom behovet av jurister
            trots allt var stort, måste möjligheterna till olika typer av
            praktik öka.
          </note>
          <note>
            Vi kan inte, som i dag, endast utgå från domstolarnas och åklagarmyndigheternas
            behov av jurister.
          </note>
          <note>
            De betalande domstolarna lägger ut stora pengar på detta utan
            att få en effektiv organisation.
          </note>
          <note>
            Jag har försökt utröna vad en notarietjänstgöring är - är det
            praktik eller arbete? Det visar sig att det är hälften av vardera.
            Notarietiden uppgår till två år.
          </note>
          <note>
            Under det första året utbildas vederbörande, och man får ta i
            anspråk kanslipersonal och domare för utbildningen. Sedan skall
            notarierna arbeta i ett år, och därefter får de säga adjö. Därefter
            kommer nya notarier in. Tingsrätterna är uppbyggda på systemet
            med dessa vandrande gesäller, som hela tiden går och lär sig,
            och när de har gjort det får de sluta.
          </note>
          <note>
            Tänk om det skulle vara så inom mitt eget område, på lärarbanan,
            och inom andra utbildningar, att man ständigt fick komma in under
            nya överheter! Det skulle vara förfärligt ineffektivt. Man kan
            inte avskeda människor när de har lärt sig arbetet och ta in nya.
          </note>
          <note>
            Hur effektivt är det? Det är inte konstigt att tingsrätterna
            får problem.
          </note>
          <note>
            Det är hög tid att det görs någonting åt detta. Jag sitter visserligen
            i Domstolskommittén, i vars direktiv det sägs att den bl.a. skall
            kunna ge förslag till reformering av notarie- och domarutbildningen,
            men såvitt jag kan avgöra har den inte tid till det. Jag skulle
            önska att även övriga blev uppmärksamma på frågan och gjorde någonting
            åt förhållandena.
          </note>
          <note>
            Vid en jämförelse med civilingenjörer, sjuksköterskor, läkare
            och lärare finner man att det för dessa finns möjligheter till
            praktik. Det borde ingå i utbildningen möjlighet till praktik
            i alla verksamheter. Också domare skulle kunna få praktik på olika
            områden, och jag tror att det skulle kunna tillföra domstolarna
            mycket.
          </note>
          <note>
            Enligt betänkandet är utskottet enigt om att notarietjänstgöringen
            är något som skall behållas - utan att tänka efter hur den egentligen
            fungerar.
          </note>
          <note>
            Jag tycker att det skall bli obligatoriskt med praktikplatser
            - trainee-platser - i utbildningen. Man kan sedan diskutera om
            denna nödvändiga praktik skall täckas av studiemedel och kompenseras
            av att något annat eventuellt tas bort.
          </note>
          <note>
            Jag kan också tillägga att jag har varit i kontakt med studerandeorganisationerna.
            De är helt med på denna diskussion. De har förstått att situationen
            inte är hållbar eftersom bara en tredjedel av de sökande får platser.
            Betygshetsen gör att dessa studenter besöker psykologer och kuratorer
            i större utsträckning än andra studenter.
          </note>
          <note>
            Anders G Högmark talade om små tingsrätter. Det är nödvändigt
            att se över den inre organisationen. Jag tror att det är viktigare.
            Det går inte att bara prata om storleken.
          </note>
          <note type="speaker">
            Anf. 179 ALICE ÅSTRÖM (v) replik:
          </note>
          <note>
            Herr talman! Jag kanske skall börja med att yrka bifall till
            reservation 5 - om jag inte gjorde det tidigare i mitt anförande.
          </note>
          <note>
            Jag vill bara nämna tingsmeriteringen och att Kia
          </note>
          <note>
            Andreasson hoppas att fler kommer att se problemet.
          </note>
          <note>
            Jag är helt övertygad om att fler gör det. Vi har diskuterat
            frågan i utskottet.
          </note>
          <note>
            Däremot känner jag mig fortfarande inte så pass säker på hur
            notarietjänstgöringen skall genomföras.
          </note>
          <note>
            Det är mycket möjligt att det är den modell Kia Andreasson förespråkar
            som skall användas. Men Kia
          </note>
          <note>
            Andreasson beskriver problemen och de oerhörda bristerna i verkligheten.
            Men jag är inte säker på om just den alternativa modell som reservationen
            och motionen bygger på är den rätta. Men det är möjligt att Kia
            Andreasson kommer att övertyga mig att det är så. Denna fråga
            kommer att tas upp i andra sammanhang i framtiden.
          </note>
          <note type="speaker">
            Anf. 180 KIA ANDREASSON (mp) replik:
          </note>
          <note>
            Herr talman! Det är mycket glädjande att höra
          </note>
          <note>
            Alice Åströms replik. Jag har inte en direkt färdig modell. Det
            är tankar som skulle kunna vara möjliga.
          </note>
          <note>
            Men naturligtvis vill jag att dessa frågor skall utredas ytterligare.
            Därför tror jag inte att vi kommer att hinna med detta i Domstolskommittén.
            Det krävs ganska stora resurser för att komma fram till en bra
            modell.
          </note>
          <note type="speaker">
            Anf. 181 ANDERS G HÖGMARK (m) replik:
          </note>
          <note>
            Herr talman! Det finns en djupt och sant konservativ attityd,
            nämligen att inte kasta ut barnet med badvattnet. Det är alltid
            viktigt att spara det bästa.
          </note>
          <note>
            I fråga om systemet med tingsmeritering finns det delar som i
            grunden är bra. Men det finns all anledning att se över en hel
            del saker. För den skull behöver inte allt kastas ut. Jag tror
            också att det finns anledning att lyssna på dem som studerar juridik
            och på dem som har tagit sig igenom systemet. Det finns de som
            lovprisar systemet, och det finns de som är kritiska.
          </note>
          <note>
            Kia Andreasson ger en bild av att notarierna går sina två år
            och sedan blir utslängda. Det var en slarvig beskrivning, men
            det var ungefär den innebörden i hennes bild. Att så många upplever
            ett sådant hot när de lämnar notarietjänstgöringen, beror ju på
            att det svenska rättsväsendet inte har resurser att anställa kompetenta
            människor. Det är fråga om unga människor som har fått en bra
            grundutbildning och en bra lärlingsutbildning av gediget slag.
          </note>
          <note>
            Det stora problemet är de begränsade möjligheterna att anställa.
            Det finns ärendebalanser, och det finns mängder av arbetsuppgifter
            för välutbildade jurister.
          </note>
          <note>
            Men låt oss titta på detta problem framöver. Det finns också
            all anledning att titta över den inre strukturen på tingsrätterna.
            Går det att få en ändamålsenlig sådan finns det ännu större möjligheter
            att på ett bra sätt behålla de små tingsrätterna och låta dem
            spela en aktiv roll.
          </note>
          <note>
            Jag utgår från att Domstolskommittén, som förhoppningsvis har
            fått förlängd tid att arbeta, kan komma fram till konstruktiva
            förslag i den riktningen.
          </note>
          <note>
            Annars är jag övertygad om att Moderata samlingspartiet kommer
            att verka för att de små tingsrätterna kommer att spela en viktig
            roll framöver.
          </note>
          <note type="speaker">
            Anf. 182 KIA ANDREASSON (mp) replik:
          </note>
          <note>
            Herr talman! Det tråkigaste med tingsmeriteringen är att den
            fortfarande krävs av alla verksamheter.
          </note>
          <note>
            Även privata advokatbyråer anställer nästan inga jurister som
            inte har genomgått tingsmeritering. Förr var det så många som
            kunde tingsmeritera sig. Därför var detta en merit som blev ett
            obligatorium. Nu får bara en tredjedel av de studerande en plats.
            De övriga kan vara duktiga, men har inte spets i alla delkurserna.
            De får då ingen plats och därmed ingen meritering. Därmed har
            de oerhört svårt att få andra arbeten.
          </note>
          <note>
            Så är det i dag.
          </note>
          <note type="speaker">
            Anf. 183 ANDERS G HÖGMARK (m) replik:
          </note>
          <note>
            Herr talman! Att det är en så stor efterfrågan på tingsmeriterade
            jurister kan också bero på att det är fråga om en så bra utbildning.
            Då är det viktigt att se till att så många som möjligt av dem
            som vill tingsmeritera sig också får möjlighet till det. Då gäller
            det ytterst att se till att det finns en organisation och materiella
            resurser att skapa tingsmeriteringsplatserna.
          </note>
          <note>
            Jag går återigen tillbaka till att det behövs resurser. Man kan
            inte trolla med knäna och skära ned i rättskedjan och rättssystemet
            och samtidigt tro att merparten skall kunna få del av detta.
          </note>
          <note>
            Men detta hindrar inte att man på vissa punkter kan behöva se
            över innehållet i utbildningen. Det finns ingenting som är så
            bra att det inte kan bli bättre. Men man behöver inte kasta ut
            barnet med badvattnet.
          </note>
          <note type="speaker">
            Anf. 184 KIA ANDREASSON (mp) replik:
          </note>
          <note>
            Herr talman! Visar det sig då vid en utredning av frågan - vilket
            jag önskar - att tingsmeriteringen är nödvändig för allt slags
            arbete, måste väl den ingå i utbildningen? Den måste då bli en
            rättighet.
          </note>
          <note type="speaker">
            Anf. 185 ROLF ÅBJÖRNSSON (kd):
          </note>
          <note>
            Herr talman! Det var en intressant debatt, och jag tänkte haka
            på den litet grand. Betänkandet är tunt, men ändå är det en liten
            doft av rättskultur som slår emot en. Det är inte alltid så vanligt.
          </note>
          <note>
            Jag har satt upp frågan om notarietjänstgöring som punkt A. Det
            är faktiskt oerhört viktigt i en rättskultur att ha suttit ting
            i den meningen att man har arbetat i domstol. Varför då? Jo: Det
            är något utomordentligt speciellt att vara i domstol, som man
            gudskelov i andra sammanhang inte ofta utsätts för. Det är fråga
            om att få pröva en skuldfråga mot den bevisning som läggs fram
            inför domstolen.
          </note>
          <note>
            Det är också oerhört uppfriskande att sitta och tro att vederbörande
            är oskyldig eller skyldig och sedan visar det sig att allt man
            trodde var helt fel. Detta kan man inte uppleva någon annanstans
            än i en domstol.
          </note>
          <note>
            Detta är kärnan i juristutbildningen på den nivån.
          </note>
          <note>
            Jag har många roller. Som styrelseordförande i en av de större
            advokatbyråerna i Sverige kan jag säga att vi anställer fortfarande
            i princip bara tingsmeriterade jurister, även om vi vet att läget
            är fruktansvärt just nu. Jag tror inte att det är fråga om en
            tredjedel utan snarare 10-15 % av en årskull som får sitta ting.
          </note>
          <note>
            Vi har diskuterat mycket på arbetsgivarsidan att ändra attityderna.
            På något sätt måste man fånga upp den ändrade situationen.
          </note>
          <note>
            Men fortfarande anses det oerhört viktigt att ha upplevt målen
            i domstolen. Där får man lära sig vad rättssäkerhet innebär -
            sådant som människor inte har någon större känsla för vad det
            innebär förrän de själva sitter inne.
          </note>
          <note>
            Det är därför oerhört glädjande att utskottet har kunnat komma
            med ett sådant uttalande, även om jag blir litet misstänksam när
            det står "att så många jurister som möjlighet bereds tillfälle
            till notarietjänstgöring". Så skriver man i ett avtal när man
            inte vill förplikta sig till någonting. Jag hoppas ändå att där
            ligger en allvarlig mening att man skall öka antalet platser.
          </note>
          <note>
            När det gäller skiljedomsförfarande yrkar jag bifall till reservation
            9. Jag tycker att det är ett ganska klockrent fall där regeringen
            bara skall expediera en lag. Näringslivet vill ha en ny lag. Man
            sitter och jobbar med en lag från 1929. Sverige har lyckats etablera
            sig på den internationella marknaden för att handlägga skiljedomar.
            Det är en ganska unik position som vi egentligen borde vara utomordentligt
            stolta för, och den utvecklas positivt.
          </note>
          <note>
            Statsmakten skall i det fallet på allt sätt stödja detta. Det
            finns bara positiva ting och pluspoäng kring det. Då säger man
            i en handling, efter att ha fått en begäran år 1994, att man skall
            börja lagstiftningsarbetet i slutet av år 1997, och sedan skall
            man få en lag långt fram i tiden. Det är en oacceptabel handlingsförlamning!
          </note>
          <note>
            Man kommer och säger: Vi har inte tillräckligt med tjänstemän.
            Jag fick i något sammanhang höra:
          </note>
          <note>
            Vi är fullt sysselsatta med att anpassa vår lagstiftning till
            EU, så någon vettig förnyad civillagstiftning kan ni glömma! Detta
            är också oacceptabelt. Det är helt oefterrättligt! Jag begriper
            inte hur i himmelens namn man kan hantera rättsväsendet på det
            sätt som regeringen gör.
          </note>
          <note>
            Detta är kanske i och för sig en liten sak. Men ibland börjar
            jag undra om inte även stora saker är utsatta för samma passivitet.
            Jag tänker på det som tidigare sades om mc-brottsligheten. När
            det gäller den ekonomiska brottsligheten händer över huvud taget
            ingenting!
          </note>
          <note>
            Så till detta med doften av rättskultur. Där har
          </note>
          <note>
            Alice Åström slagit till igen. Det är hon som har motionerat
            om detta med domarna och fått med sig i stort sett alla andra
            i olika former på att detta borde vi göra någonting åt. Jag tycker
            att det är väldigt viktigt. Det är något som kanske den breda
            allmänheten inte upplever som så oerhört angeläget, men det är
            generande att de högsta domarna i rättsstaten tillsätts på precis
            det sätt som vi här har fått beskrivet från talarstolen.
          </note>
          <note>
            Det är inte bra.
          </note>
          <note>
            Vi kan utläsa en undfallenhet från de högsta domarna. Även i
            fråga om Lagrådet blir man ibland häpen över att det är så pass
            osjälvständigt i förhållande till den politiska makten, trots
            denna utomordentliga kompetens som dessa personer besitter. Detta
            känns mycket angeläget. Vi måste på något sätt koppla ihop utseendet
            av de högsta domstolarna till riksdagen eller del av riksdagen.
            Vi måste finna former för detta, och det skall vi göra ganska
            så snart.
          </note>
          <note>
            Med detta lilla inlägg har jag kortat ned min taletid något.
            Tack, herr talman!
          </note>
          <note type="speaker">
            Anf. 186 KIA ANDREASSON (mp) replik:
          </note>
          <note>
            Herr talman! Det händer ingenting när det gäller ekonomiska brott,
            säger Rolf Åbjörnsson. Men vi har beslutat om en ny myndighet,
            så det kommer att hända massvis!
          </note>
          <note>
            Det jag egentligen ville kommentera är detta med tingsnotarier.
            Det sägs att upplevelsen i domstol är så jätteväsentlig för det
            kommande juristyrket. Om det är det som det hänger på kan de lika
            bra tjänstgöra som nämndemän eller göra några sådana studiebesök!
          </note>
          <note>
            Vem skall betala alla dessa notarier om det skall bli en sådan
            ökning som föreslås här? Det måste bli en stor ökning, eftersom
            antalet studenter på juristlinjen har ökat. Man tar in fler studenter,
            och det är också därför som obalansen har uppkommit.
          </note>
          <note>
            Tingsrätterna har nu en mycket pressad budget.
          </note>
          <note>
            De ser över allt de över huvud taget kan. Hur skall de kunna
            öka antalet notarietjänster?
          </note>
          <note type="speaker">
            Anf. 187 ROLF ÅBJÖRNSSON (kd) replik:
          </note>
          <note>
            Herr talman! Det är inte fråga om något studiebesök. En notarietjänstgöring
            innebär handläggning av mål och ärenden och även dömande. Det
            är fråga om att vara notarie till de ordinarie domarna i stora
            mål men också att få döma mindre mål själv. Det är oändligt mycket
            mer än ett studiebesök eller att komma in som nämndemän.
          </note>
          <note>
            När det gäller frågan om resurser håller jag helt med om det
            som sagts. Men jag har aldrig varit med om att över huvud taget
            spara en krona i det svenska rättsväsendet, tvärtom. Att vi håller
            på att montera ned rättsväsendet får stå för den sidan. Tvärtom
            skulle vi behöva rusta upp domstolarna och få en fungerande rättsordning
            så att det inte är mc-gängen som står för rättsordningen i Sverige.
          </note>
          <note type="speaker">
            Anf. 188 KIA ANDREASSON (mp) replik:
          </note>
          <note>
            Herr talman! Kan man inte då, Rolf Åbjörnsson, lägga pengarna
            på bättre saker inom domstolarna än att betala utbildningsplatser
            och en del arbete under ett år? Det kan väl inte vara ekonomiskt
            riktigt att göra denna avvägning?
          </note>
          <note type="speaker">
            Anf. 189 ROLF ÅBJÖRNSSON (kd) replik:
          </note>
          <note>
            Herr talman! Det är just vad det är, eftersom det är en nationell
            tillgång! Det är det jag menar med en rättskultur. De unga juristerna
            får en teoretisk utbildning, och sedan en praktisk utbildning.
            De fungerar bättre som domare, åklagare, advokater och även som
            bolagsjurister eller eventuellt som riksdagsmän.
          </note>
          <note type="speaker">
            Anf. 190 GÖRAN MAGNUSSON (s):
          </note>
          <note>
            Herr talman och ärade kammarkamrater! Jag vill börja med att
            säga att den debatt som vi nu är inne i beträffande processrättliga
            frågor tenderar till att vara en allmän rättspolitisk debatt.
            Det kan i och för sig vara intressant, men det finns inte riktigt
            täckning i betänkandet för alla de uttalanden som här görs om
            resurser och olika aspekter på detta.
          </note>
          <note>
            Herr talman! Jag skall försöka att beröra en del av de frågor
            som här har tagits upp. De motioner som har väckts under allmänna
            motionstiden behandlar processrätten. Det är väl beskrivet i betänkandet
            vilka överväganden som utskottsmajoriteten, som i de flesta fall
            är ganska bred, har samlats kring. Det vanligaste skälet till
            att en motion avstyrks i detta betänkande är att det pågår utredningsarbete
            och arbete i departementet och att vi avvaktar att riksdagen får
            förslag i olika hänseenden.
          </note>
          <note>
            När det gäller straffprocessuella tvångsmedel, t.ex.
          </note>
          <note>
            kroppsbesiktning, har den debatten aktualiserats väldigt mycket
            de allra senaste dagarna, som har beskrivits här tidigare. Riksdagen
            har fört denna debatt vid tidigare tillfällen. När Anders G Högmark
            frågar mig vilka tankar som går genom majoritetens huvuden och
            hur vi resonerar i den här frågan kan jag inte underlåta att peka
            på vad den tidigare justitieministern
          </note>
          <note>
            Gun Hellsvik skrev i propositionen 1992-1993, tror jag det var,
            om denna sak.
          </note>
          <note>
            Det anförs där på s. 48 att kroppsbesiktning genom kräkmedel
            är ett mycket allvarligt ingrepp i den kroppsliga integriteten,
            dvs. att utsätta någon för tvångsmedicinering, och att det krävs
            mycket starka skäl för att i rättegångsbalken införa en sådan
            möjlighet. Enligt departementschefen måste vid en sådan bedömning
            brottsbekämpande effektivitetshänsyn träda tillbaka. Något förslag
            om tvångsmässig medicinering läggs därför inte fram i propositionen.
          </note>
          <note>
            Detta har naturligtvis präglat tänkandet under de senare åren,
            och jag tycker att det är tänkvärda ord.
          </note>
          <note>
            Polisrättsutredningen tog fasta på detta departementschefsuttalande
            och avstod från att närmare penetrera den här frågan i sitt arbete.
          </note>
          <note>
            Jag tycker att det är värt att notera det här principiellt viktiga
            resonemanget. Vi har nu en skrivelse från polisen i Stockholm
            som Rikspolisstyrelsen naturligtvis skall bereda. Man skall överväga
            de - som
          </note>
          <note>
            Sten Heckscher har sagt - mycket intrikata frågor som hänger
            samman med detta och komma med ett förslag till riksdagen. Vi
            måste se till att vi har så effektiva bekämpningsmedel som möjligt
            mot narkotikan - det är i och för sig en självklarhet.
          </note>
          <note>
            Jag skall sedan ta mig över till en annan mycket komplicerad
            fråga ur integritetssynpunkt, nämligen hemlig teknisk avlyssning,
            eller buggning. Den frågan har också sin historia. Man kan fråga
            sig varför Moderata samlingspartiet i regeringsställning och med
            kontroll över Justitiedepartementet inte lade fram något förslag
            om buggning. I de reservationer som nu finns, och som också Siw
            Persson har anslutit sig till, förefaller frågan mycket enkel.
            Varför lade den tidigare, borgerliga regeringen aldrig fram något
            förslag om buggning?
          </note>
          <note>
            Buggningen har utretts i anslutning till Säkerhetspolisens arbete,
            och i den utredningen har man förordat att man skall tillåta buggning.
            Men buggning i den allmänna brottsbekämpningen har inte utretts,
            och därför har den nuvarande regeringen tillsatt en utredning.
            Det finns alltså skäl för oss av avvakta resultatet av den.
          </note>
          <note>
            Det finns anledning att i anslutning till Anders
          </note>
          <note>
            Högmarks inlägg också säga någonting om resursfrågorna, även
            om de inte finns i betänkandet. Jag förstår dock nu att de särskilda
            yttrandena är till för att man skall kunna diskutera rättsväsendets
            resurser i de olika sammanhangen och inte bara när vi behandlar
            själva anslagsfrågan.
          </note>
          <note>
            Anders Högmark sade att han var förvånad över att det inte finns
            en majoritet i denna riksdag för att tillföra polisen och rättsväsendet
            så mycket resurser som svenska folket anser att de behöver. Men
            jag är inte ett dugg förvånad. Om vi skulle gå efter den inställningen
            skulle det naturligtvis fordras pengar långt utöver vad man inom
            något politiskt parti är beredd att sätta till.
          </note>
          <note>
            De extra resurser som Moderata samlingspartiet föreslagit i innevarande
            års budget handlar om en ynka procent av rättsväsendets kostnader.
            Jag skall inte förneka procentens betydelse i något sammanhang,
            men inte finns det väl anledning att höja rösten med 50 % om man
            talar om ett resurstillskott på en knapp procent? Det kan väl
            inte vara skillnaden mellan en rättsstat och det som flera talare
            kallat en nedmontering av rättsstaten? De har sagt att vi inte
            längre kan kalla oss en rättsstat. Detta är ju våldsamma överdrifter
            i debatten kring rättsfrågorna!
          </note>
          <note>
            Någon närvarande här i kammaren måste också fundera över varför
            det är brist på pengar i statens kassa? Jag skall inte gå inte
            närmare på det, herr talman, därför att det ligger utanför betänkandet.
            Men något kan man väl ändå fundera över den saken.
          </note>
          <note>
            Det finns naturligtvis flera frågor som det finns anledning att
            beröra här. Jag tänkte säga någonting om notarieutbildningen,
            tingsmeriteringen. Det har talats väl för den, och jag kan instämma
            i vad bl.a.
          </note>
          <note>
            Åbjörnsson sagt på den punkten. Kia Andreasson är ganska ensam
            om sin ståndpunkt, i varje fall i detta betänkande. Också när
            vi har diskuterat detta i Domstolskommittén har man från flera
            håll deklarerat att det nuvarande systemet fungerar tämligen väl.
          </note>
          <note>
            Det är naturligtvis önskvärt med fler juristutbildade ungdomar
            i notarieutbildningen, men här får man överväga hur stor rekrytering
            som skall ske till domstolsväsendet och i övrigt. För min del
            är jag inte beredd att säga att man skall öka rekryteringen så
            väldigt mycket. Man måste också slå vakt om kvaliteten, så att
            man kan ha en tvåårig utbildning som verkligen ger insikter i
            de olika rättsfrågorna det gäller.
          </note>
          <note>
            Det handlar inte om att bara besöka en domstol utan att - som
            Åbjörnsson var inne på - faktiskt arbeta i den, försöka knäcka
            olika rättsfrågor, sätta upp förslag till domskrivningar och så
            småningom också skriva domar. Detta är ett värdefullt arbete som
            kommer rättsväsendet i en mycket vid cirkel till del.
          </note>
          <note>
            Det känns angeläget och nödvändigt att vi kan ha ett system för
            utnämning av domare som svenska folket i allmänhet har förtroende
            för. Det gäller över hela linjen men är kanske särskilt markerat
            i de allra högsta domstolarna. Man har ingen anledning att kritisera
            och säga att man kan iaktta en viss undfallenhet från ledamöterna
            i Regeringsrätten och i Högsta domstolen och att det skulle vara
            särskilt belastande för dem att ha arbetat i Regeringskansliet.
          </note>
          <note>
            Jag tycker att man skall vara litet försiktigare med värderingarna
            i de här frågorna. Vi rör oss på ett område där det är oerhört
            angeläget att man inte drar i gång en debatt om att det inte är
            riktigt bra. Om Regeringskansliet skall kunna använda de skickligaste
            juristerna i sitt arbete tid efter annan, kan det ju inte vara
            en belastning för en domare i Regeringsrätten eller i Högsta domstolen
            att ha tjänstgjort i Regeringskansliet. Jag tycker att man driver
            den här frågan för långt. Man har egentligen heller inget förslag
            om på vilket sätt utnämningen av de högsta domarna skulle kunna
            bli bättre.
          </note>
          <note>
            Det finns naturligtvis internationellt sett olika metoder, och
            man kan säkert konstruera olika system för detta. Men jag är inte
            säker på att en ökad politisering, som det skulle kunna innebära
            om riksdagen skall sköta detta, är en bra lösning på frågan. Så
            långt jag har kunnat se tycker jag kanske inte att erfarenheterna
            från USA är de allra bästa när det gäller hur domarutnämningarna
            till Högsta domstolen där går till.
          </note>
          <note>
            Jag manar till en viss försiktighet i värderingen av dagens situation.
            Det är svårt att hitta system som inte kan ifrågasättas utifrån
            den ena eller andra utgångspunkten. Det är viktigt att vi har
            stort förtroende för framför allt de högsta domstolarna i landet
            men naturligtvis också rent generellt.
          </note>
          <note>
            Herr talman! Jag skall sätta punkt här. Jag har förbrukat mer
            tid än jag var anmäld för, men jag hoppas att den tidigare talmannens
            avräkningssystem för talartid gav mig utrymme för ett par minuter.
            Jag skall också yrka bifall till hemställan i betänkandet.
          </note>
          <note type="speaker">
            Anf. 191 SIW PERSSON (fp) replik:
          </note>
          <note>
            Herr talman! Göran Magnusson sade att vi stod med på reservation
            2 när det gäller hemlig teknisk avlyssning, buggning. Det gör
            vi inte. Personligen vill jag deklarera att jag är för buggning,
            men som vi alla vet är detta under diskussion i Folkpartiet. Vi
            håller på med ett nytt partiprogram, och det gäller att invänta
            det. Vi vill också invänta vad utredningen ger för resultat. Det
            är anledningen till att inte jag anser mig ha rätt att i Folkpartiets
            namn ställa mig bakom en reservation nu.
          </note>
          <note>
            Jag håller med om att vi skall vara väldigt noggranna vid utnämningarna
            till de högsta domartjänsterna. Men det som är allvarligt, Göran
            Magnusson, är att det i praktiken inte finns någon möjlighet till
            insyn och överklagande vid tillsättandet av tjänsterna. Det är
            klart att man kan utgå från att allting går rätt till, men tyvärr
            är det inte så alla gånger. Insyn och möjlighet till överklagande
            är viktigt, och det har vi inte i dag.
          </note>
          <note type="speaker">
            Anf. 192 GÖRAN MAGNUSSON (s) replik:
          </note>
          <note>
            Herr talman! Jag trodde att jag skulle samla ihop alla repliker
            till en enda, men det blir naturligtvis ganska svårt att klara
            av så många svåra inlägg som jag ser framför mig.
          </note>
          <note>
            Jag håller med Siw Persson om vilka reservationer hon har skrivit
            på och inte skrivit på, så på den punkten behöver vi inte vara
            oense.
          </note>
          <note>
            Frågan om de högsta domartjänsterna har ju utretts i ganska sen
            tid, och man har inte kommit fram till att det i dag finns anledning
            att i de sammanhangen föreslå något nytt system.
          </note>
          <note>
            Självfallet måste man i samförstånd överväga sådana här frågor
            och se till att det finns ett väl fungerande system. Om det inte
            finns måste man naturligtvis fundera på någonting annat. Men jag
            har litet svårt att se att det skulle vara så oerhört centralt
            med ett överklagningssystem. Det handlar ju inte riktigt om att
            hela riksdagen, eller en del av den, skulle var ett slags rekryteringsgrupp
            för domare till de högsta domartjänsterna. Jag undrar vem man
            i så fall skulle kunna överklaga beslutet till.
          </note>
          <note>
            Innan vi går in på mera detaljer behöver vi nog, var och en på
            sin kammare, fundera över hur man skulle kunna lösa problemet.
          </note>
          <note type="speaker">
            Anf. 193 KIA ANDREASSON (mp) replik:
          </note>
          <note>
            Herr talman! Det gäller tillsättningen av domartjänster. Jag
            gillar inte riktigt Göran Magnussons ordval: "försiktighet" och
            "stort förtroende". Vad är det för ord?
          </note>
          <note>
            Riv, så att vi får ljus och luft! Vi skall gå in för att öppna.
            Vi skall inte springa och tassa i stor försiktighet och känna
            stort förtroende för allt. Vad är det för något kritiskt granskande?
            Den inställningen förstår jag inte alls. Det här är ju ett slutet
            system. Det måste öppnas. Detta bygger bara på fakta. Hur ett
            annorlunda system skall se ut får man ha ett större resonemang
            om. Det behöver, som sagt, utredas. Det kan vi inte avgöra här
            på en kort stund.
          </note>
          <note>
            Jag återgår till notarierna. Göran Magnusson säger att han är
            ganska ensam i kommittén om att tycka som han gör. Det förstår
            jag. Den övervägande delen av kommitténs ledamöter är ju domstolsanställda.
            De har ju själva gått den här vägen. Det är klart att de inte
            vill ändra någonting. Därför är det viktigt att ta upp det här.
          </note>
          <note>
            Rolf Åbjörnsson är mycket pigg på att...
          </note>
          <note type="speaker">
            Anf. 194 TREDJE VICE TALMANNEN:
          </note>
          <note>
            Repliken gäller inte Rolf Åbjörnsson.
          </note>
          <note type="speaker">
            Anf. 195 KIA ANDREASSON (mp) replik:
          </note>
          <note>
            Herr talman! Detta gynnar ju de privata advokatkontoren.
          </note>
          <note type="speaker">
            Anf. 196 GÖRAN MAGNUSSON (s) replik:
          </note>
          <note>
            Herr talman! Om man är alldeles övertygad om att man är i kontakt
            med ett unket system skall man naturligtvis inte visa någon försiktighet
            eller ha något stort förtroende. Jag försökte säga att man först
            skall göra klart för sig om systemet verkligen har sådana brister
            att det finns anledning att ge sig in på detta mycket svåra område.
          </note>
          <note>
            Jag skall vara öppen och säga att det inte är någon självklarhet
            för mig att det absolut måste gå till som det gör för närvarande.
            Men jag har inte särskilt lätt att se hur problemet egentligen
            skall lösas. Det är detta jag menar med att man skall närma sig
            frågan med en viss försiktighet.
          </note>
          <note>
            Jag har ingen anledning att söka sak med Kia
          </note>
          <note>
            Andreasson, men hon talade sig varm för att tvångsmedicinering
            eller kräkmedel var en effektiv metod, inte minst ur ekonomisk
            synpunkt. Jag tänkte då på hennes långa och intensiva kampanj
            mot personnummer och all slags registrering som ändå har en mycket
            begränsad integritetskränkande effekt. Det är litet dålig balans
            på detta.
          </note>
          <note>
            Kia Andreasson och jag har diskuterat notarierna i skilda sammanhang.
            Vi har för närvarande olika meningar. Det jag har hört och sett
            har inte lett fram till att jag har funnit någon anledning att
            i grunden ompröva systemet. Justeringar kan man naturligtvis alltid
            göra. Men, Kia Andreasson, det är inte någon majoritet av politikerna
            eller ledamöterna i utredningen som är domstolsanställda eller
            domstolsanknutna. Vi har helt andra utgångspunkter för våra resonemang.
          </note>
          <note>
            Till sist vill jag säga att jag tycker att det är bra med en
            notarieutbildning som också kan försörja
          </note>
          <note>
            Regeringskansliet, advokatkåren och en hel del andra grupper
            med personer som har en god rättskultur, om vi skall använda det
            uttrycket, och en god insikt i dessa frågor. Det är till nytta
            även för rättsväsendet i processen och på annat sätt.
          </note>
          <note type="speaker">
            Anf. 197 KIA ANDREASSON (mp) replik:
          </note>
          <note>
            Herr talman! Göran Magnusson säger att anledningen är att vi
            inte vet hur det är med domartjänsterna. Då är det väl dags att
            ta reda på det och försöka forska litet bättre i detta?
          </note>
          <note>
            Jag får mig en känga för att jag tycker att polisen skall få
            använda kräkmedel. Göran Magnusson ställer det i relation till
            att jag är emot en omfattande registrering av människor. Jag försökte
            motivera detta. Det är bättre att angripa den begränsade krets
            som är inblandad än att angripa hela befolkningen. Det är precis
            samma sak när tullen skall söka igenom saker.
          </note>
          <note>
            Det är bättre att man tar stickprov, att man kollar människor
            som går in och ut genom gränserna än att det finns en stordator
            som registrerar alla människor.
          </note>
          <note>
            Det är perspektiven.
          </note>
          <note type="speaker">
            Anf. 198 ALICE ÅSTRÖM (v) replik:
          </note>
          <note>
            Herr talman! Jag skall inte förlänga debatten, eftersom en stor
            del av replikerna har handlat om tillsättningen av de högsta domartjänsterna.
          </note>
          <note>
            Det är viktigt att man inte använder för stora ord, men det står
            i reservationen att det förhållandet att flertalet högre domare
            har tjänstgjort i Regeringskansliet kan innebära vissa risker.
            Jag tycker inte att jag har använt för stora ord vare sig i motionen
            eller i reservationen.
          </note>
          <note>
            Visst skall man även på departementet och i Regeringskansliet
            kunna använda sig av de duktigaste juristerna vi har. Just därför
            är det kanske ännu viktigare att det inte är ett förfarande -
            som nu - där man ser att det kan finnas en koppling. Det kan finnas
            ett annat sätt att utse dessa tjänster. Det skulle också undanröja
            misstankar och kopplingar som inte är positiva.
          </note>
          <note>
            Jag tillhör dem som tycker att det är viktigt att även ta misstankar
            eller funderingar på det här området på allvar. Detta är ju ett
            område där inga misstankar bör få finnas om att det inte går rätt
            till. Framför allt skall det inte finnas någon misstanke om att
            vi har domare som inte är självständiga. Det är en av de viktigaste
            principerna. Därför tycker jag att den här frågan är viktig att
            lyfta upp.
          </note>
          <note type="speaker">
            Anf. 199 GÖRAN MAGNUSSON (s) replik:
          </note>
          <note>
            Herr talman! Jag pekade på att de ordinarie domarna har en speciell
            ställning, enligt grundlagen, och att de på det sättet är skyddade
            från uppsägningar och sådant.
          </note>
          <note>
            Nästan oberoende av vilket system som konstrueras skulle man
            kunna säga att det finns vissa förhållanden som har påverkat vissa
            utnämningar eller utgångar. Om man på allvar vill ta sig an det
            här problemet måste man ha mera påtagliga exempel på att det faktiskt
            inte är bra. Jag blir litet bekymrad när
          </note>
          <note>
            Rolf Åbjörnsson - kanske på grund av sitt engagemang - talar
            om att man kan spåra undfallenhet i den högsta domarkåren.
          </note>
          <note type="speaker">
            Anf. 200 TREDJE VICE TALMANNEN:
          </note>
          <note>
            Inte heller den här gången gäller repliken Rolf
          </note>
          <note>
            Åbjörnsson, utan den gäller Alice Åström.
          </note>
          <note type="speaker">
            Anf. 201 GÖRAN MAGNUSSON (s) replik:
          </note>
          <note>
            Herr talman! Nej, men jag råkade använda Rolf
          </note>
          <note>
            Åbjörnsson som exempel. När man säger att man kan spåra en viss
            undfallenhet sprider det en misstämning
          </note>
          <note>
            - som jag vill förhindra - när det gäller utnämningen av de högsta
            domarämbetena.
          </note>
          <note type="speaker">
            Anf. 202 ALICE ÅSTRÖM (v) replik:
          </note>
          <note>
            Herr talman! Jag tänker inte föra den här debatten vidare. Den
            diskussion - och debatt - som vi har haft här i dag har varit
            viktig, och jag tror att det kommer att bli en fortsatt debatt.
            Då får vi se om vi kan hitta något annat system som även Göran
            Magnusson kan tycka är bra.
          </note>
          <note type="speaker">
            Anf. 203 ANDERS G HÖGMARK (m) replik:
          </note>
          <note>
            Herr talman! Göran Magnusson inledde sitt anförande med att säga
            att det har varit en bra debatt som har handlat om mycket. Den
            har dessutom handlat om en del saker som betänkandet kanske inte
            ger någon formell täckning för.
          </note>
          <note>
            Det är klart att man har diskuterat och belyst vad ett antal
            extra slantar kunde ha givit rättsväsendet. Vi vet självfallet
            att budgeten är låst. Vi kan bara från
          </note>
          <note>
            Moderaternas sida beklaga - inte bara vi utan förmodligen hela
            svenska folket, som önskar en bra och fungerande rättsstat - att
            de extra resurserna inte kom rättsväsendet till del.
          </note>
          <note>
            Jag vill dock säga: Heder åt Göran Magnusson, som ändå erkänner
            att Moderata samlingspartiet hade, oaktat att det bara var någon
            procent, ett par hundra miljoner kronor extra. Det är inget gigantiskt
            belopp utöver budgetförslaget, men ändå: Heder åt de politiska
            motståndare som erkänner de faktiska omständigheterna! Det tycker
            jag bör noteras till protokollet.
          </note>
          <note>
            När det sedan gäller kräkmedel citerade Göran
          </note>
          <note>
            Magnusson vad den dåvarande departementschefen
          </note>
          <note>
            Gun Hellsvik anförde 1992-1993. Han visste dessutom att det var
            på s. 48. Då vill jag säga: Det speglar väl bara det jag har sagt
            tidigare, nämligen att det är ett mycket stort problem. Det är
            en grannlaga avvägning mellan å ena sidan integriteten och å andra
            sidan effektivitetsvinster. Då gjorde regeringen, dvs. departementschefen,
            den avvägningen och landade i att man skulle säga nej till detta.
            Fyra fem år senare, i det läge vi i dag står inför, har marknaden
            eller situationen där ute förändrats, och i samma avvägning landar
            då vi moderater i slutsatsen att det nu finns tillräckligt starka
            skäl för att pröva detta medel som - jag sticker inte under stol
            med det - är starkt integritetskränkande. Men vi tycker ändå,
            även utifrån de motiv som polisen anförde i sin skrivelse, att
            det finns starka skäl att pröva det.
          </note>
          <note>
            När det avslutningsvis gäller buggningen står det väl efter Siw
            Perssons inlägg klart varför inte regeringen lade fram det här
            förslaget: Vi var inte ense.
          </note>
          <note>
            Det är bara att konstatera. I dag lägger Moderata samlingspartiet
            fram det här förslaget.
          </note>
          <note type="speaker">
            Anf. 204 GÖRAN MAGNUSSON (s) replik:
          </note>
          <note>
            Herr talman! Låt mig först konstatera angående buggningen att
            det är bra att man erkänner att man inte var ense. Vi har väl
            liksom anat att det var på det sättet. Det är möjligt att det
            t.o.m. var Moderata samlingspartiets kongress som lade hämsko
            på hela frågan. Såvitt jag kan förstå försökte inte ens departementschefen
            föra frågan framåt genom ytterligare analyser och utredningsarbete,
            utan den gick uppenbarligen i stå.
          </note>
          <note>
            Jag är för egen del inte alldeles klar över vad slutresultatet
            skall bli av detta utredningsarbete. Jag tycker som riksdagsledamot
            att det är viktigt att vänta tills man har en väl avvägd genomgång
            av problematiken på sitt bord och då försöka ta ställning efter
            bästa förmåga.
          </note>
          <note>
            Samma sak kan gälla beträffande tvångsmedicinering eller kräkmedel.
            Det är naturligtvis väldigt integritetskränkande, och jag tycker
            kanske, när det gäller de väldigt principiella uttalandena från
            fyra fem år tillbaka i tiden, att utvecklingen knappast har varit
            av det slaget att det finns anledning att så kvickt överge ståndpunkten
            därvidlag. Men det tillkommer ju inte mig att bestämma vad andra
            skall ha för uppfattning. Jag tycker bara att riksdagen i varje
            fall borde ha en bättre och mer genomarbetad utredning för att
            kunna göra den här avvägningen.
          </note>
          <note>
            När det sedan gäller de extra slantarna skall jag snabbt göra
            Anders G Högmark ledsen på den punkten. Vi är möjligen överens
            om procenten, men jag instämmer i Ingbritt Irhammars beskrivning
            av vad pengarna skulle användas till. Så värst mycket direkt polisarbete
            på gatan hade det nog inte blivit av de där pengarna.
          </note>
          <note type="speaker">
            Anf. 205 ANDERS G HÖGMARK (m) replik:
          </note>
          <note>
            Herr talman! Jag konstaterar att vi är överens om att det fanns
            mer resurser, och med våra förslag fanns det möjlighet att göra
            omdisponeringar i akt och mening att sätta in pengarna för att
            åstadkomma det vi talat om, nämligen effektivare polisinsatser.
          </note>
          <note>
            Vi får återkomma om detta. Göran Magnusson kan vara helt övertygad
            om - och det är väl ingen större sensation om jag säger detta
            - att nästkommande tillfälle då vi skall diskutera budgeten kommer
            det säkert att finnas klara förslag om ökade resurser för polisväsendet
            och för andra delar i rättskedjan. Eller också grips nu Socialdemokraterna
            av en insikt som jag är alldeles övertygad om finns i de djupa
            medlemsleden hos såväl Socialdemokraterna som alla andra partier,
            nämligen att när det gäller fördelningen av de begränsade resurser
            vi har - för det är klart att det finns ett väldigt tryck på resurserna
            överallt - är just området rättssäkerheten, rättskedjan och rättsväsendet
            mycket högt prioriterat av allmänheten i alla politiska partier
            och hemvist.
          </note>
          <note>
            Sedan vill jag ställa en fråga till Göran Magnusson. Vi hade
            ju en diskussion om lag om skiljemän och det angelägna i att snabbt
            komma till skott och presentera ett lagförslag. Det finns ett
            material framtaget sedan ett par tre år. Nu finns det farhågor
            om att vi skall förlora vårt anseende och rykte som ledande land
            och Stockholms rykte som centrum för den här rättskipningen. Kan
            Göran Magnusson säga något mer än vad som står här? Tar han något
            intryck av de önskemål som finns, både i landet och faktiskt också
            ute i världen, om att vi får en lagstiftning som ligger litet
            bättre i takt med tiden?
          </note>
          <note type="speaker">
            Anf. 206 GÖRAN MAGNUSSON (s) replik:
          </note>
          <note>
            Herr talman! Jag tar intryck av vad som sägs i den debatten.
            Jag tycker också att det är viktigt att vi har en väl fungerande
            lag beträffande skiljemän. Men jag har också uppfattningen att
            det vore bra om domstolsväsendet i sig kunde delta i större utsträckning
            i tvistlösandet på det här området. Jag vet att det finns många
            olika aspekter på det, men för egen del tycker jag det är angeläget
            att vi bevarar vårt goda anseende och skapar formella möjligheter
            att fortsätta på den punkten.
          </note>
          <note>
            När det sedan gäller pengarna, herr talman, tror jag också att
            Moderata samlingspartiet i opposition kommer tillbaka och föreslår
            mer pengar till polisväsendet. Men jag är lika övertygad om att
            ni också kommer att fortsätta att föreslå kraftiga nedskärningar
            på en rad andra områden, nedskärningar som enligt min mening är
            kontraproduktiva till det man vill åstadkomma, nämligen bl.a.
            brottsförebyggande arbete. För mig är den budgetinriktning som
            Moderata samlingspartiet har presenterat för 1997 oacceptabel.
          </note>
          <note>
            Blir den av samma karaktär i fortsättningen kommer vi att vara
            oense om budgetinriktningen.
          </note>
          <note>
            Sedan är det möjligt att de ekonomiska resurserna kan komma att
            bli bättre, och då får man naturligtvis överväga på vilka samhällssektorer
            det gör mest nytta och är mest angeläget att satsa pengar. Jag
            tror också att djupa led inom socialdemokratin tycker att man
            skall ha bra resurser för rättsväsendet, men i samma djupa led
            finns också de som tycker att man skall ha bra resurser på många
            andra områden. Det är den politiska konflikt som finns kring pengaanvändningen.
          </note>
          <note type="speaker">
            Anf. 207 ROLF ÅBJÖRNSSON (kd):
          </note>
          <note>
            Herr talman! Jag tycker det tidigare replikskiftet har varit
            tillräckligt klarläggande, så jag avstår från replik.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            12 § Vapenbrott
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU9
          </note>
          <note>
            Vapenbrott
          </note>
          <note type="speaker">
            Anf. 208 INGBRITT IRHAMMAR (c):
          </note>
          <note>
            Herr talman! I en partimotion från Centern till årets riksdag
            påtalade vi att det finns behov av att skärpa knivlagen och dess
            tillämpning. Vi framförde att knivlagen måste utvidgas till att
            inte bara gälla på allmän plats och i skolor utan även andra platser
            där människor vistas.
          </note>
          <note>
            Det är klarlagt att knivförbudslagen också gäller vid idrottsarenor
            och i nöjeslokaler. Däremot råder en viss tveksamhet om huruvida
            lagen gäller på sjukhus och socialkontor. Från Centerpartiets
            sida anser vi att så skall vara fallet. Det är därför mycket glädjande
            att detta också blivit utskottets uppfattning. Utskottet anser
            att den frågan, med anledning av motionen, bör få en särskild
            belysning vid regeringens beredning av
          </note>
          <note>
            Vapenutredningens betänkande. Självklart bör det inte vara tillåtet
            att bära kniv på dessa platser.
          </note>
          <note>
            I samma partimotion framför Centern vidare att samma regler bör
            gälla vid medförande av skjutvapen.
          </note>
          <note>
            Även om dessa kräver licens för innehav anser vi inte att man
            därmed har rätt att fritt bära dessa skjutvapen runt på gator
            och torg och andra allmänna platser utan särskilda skäl. Visserligen
            har Vapenutredningen också ansett att förbudet att bära kniv på
            bl.a. allmän plats skall utvidgas till att också omfatta skjutvapen
            och välliknande skjutvapenkopior, men detta är ingen garanti för
            att regeringen skall tycka detsamma.
          </note>
          <note>
            Detta är skälen för Centerns reservation, som också innehåller
            krav på skärpt uppföljning av vapentillstånd. Dessutom anser vi
            i Centerpartiet att lagstiftningsskärpningar på detta område brådskar.
          </note>
          <note>
            Med detta yrkar jag bifall till reservation 2.
          </note>
          <note type="speaker">
            Anf. 209 KIA ANDREASSON (mp):
          </note>
          <note>
            Herr talman! Sverige är ett vapentätt land enligt
          </note>
          <note>
            Rikspolisstyrelsen. Om man jämför med Europa och våra nordiska
            grannländer ser man att det faktiskt är så. Det behövs skärpningar
            och lagregler som ändras mycket snabbare än det har aviserats.
          </note>
          <note>
            Det kom förslag om en ny vapenlag förra året, men då var det
            bara en språklig systematisk putsning.
          </note>
          <note>
            Jag förstår inte varför inte regeringen då kunde lägga fram det
            förslag som en utredning redan hade gjort färdigt, nämligen 1987
            års vapenutredning. Den lade fram sitt betänkande år 1989. Det
            innehöll många bra förslag.
          </note>
          <note>
            När förslaget till den senaste vapenlagen lades fram skrev Miljöpartiet
            en motion och yrkade att dessa förslag skulle tas upp. Men det
            gjordes inte.
          </note>
          <note>
            Vårt förslag går ut på att begränsa antalet vapen i samhället.
            Myndigheterna har dålig kontroll över utvecklingen. Polisen uppskattar
            att det finns ungefär
          </note>
          <note>
            35 000 vapen utan licens. Men det finns andra uppgifter också,
            från andra personer.
          </note>
          <note>
            Stor import sker av jaktvapen. 90 % av dem importeras. Det är
            också lätt att skaffa vapen. Efter en jägarexamen får man ha sex
            vapen. I den utredning som Leif G.W. Persson gjorde föreslog han
            att det skulle räcka med två vapen och att man därefter skulle
            behovspröva. Dessa åtgärder, som skulle innebära tidsbegränsade
            tillstånd, begränsat innehav, hårdare förvaringsregler, ökad rapporteringsskyldighet
            från skytteföreningar och straffskärpning för olaga vapeninnehav
            kunde vidtas redan nu. Men under betänkandets beredning får vi
            i stället informationen att nuvarande vapenutredning förlängs
            till slutet av 1997.
          </note>
          <note>
            Då kan man fråga sig: Varför tar detta så lång tid?
          </note>
          <note>
            Varför måste frågan utredas gång på gång? Enligt min åsikt kan
            det inte bero på något annat än att detta är ett stort manligt
            intresse. Det finns många föreningar som har ett stort antal medlemmar
            som förhindrar och förhalar. En viss rädsla finns för att genomföra
            genomgripande förslag. Det är min analys. Jag tycker att regeringen
            borde vara modig och ta tag i detta, för det inverkar stort också
            på den allmänna rättssäkerheten och våldet i samhället.
          </note>
          <note>
            Det skall bli intressant att höra vad Sigrid Bolkéus säger med
            anledning av de frågor jag har ställt.
          </note>
          <note type="speaker">
            Anf. 210 SIGRID BOLKÉUS (s):
          </note>
          <note>
            Herr talman! Den 31 januari 1996 behandlade riksdagen betänkandet
            Ny vapenlag. Eftersom vapenlagstiftningen då ändrades för att
            uppfylla de krav som finns i EU:s vapendirektiv avslogs de motioner
            som handlade om illegala vapen och legala vapen. De hänvisades
            till den nu sittande vapenutredningen, som kallas 1995 års vapenutredning.
            Under den allmänna motionstiden väcktes fyra motioner, som finns
            i det betänkande vi debatterar i dag. De har också avstyrkts med
            hänvisning till utredningen, vars utredningsdirektiv är heltäckande,
            såvitt jag kan se. En av motionerna är dock delvis tillstyrkt.
            Den har Ingbritt Irhammar berättat om.
          </note>
          <note>
            Ett delbetänkande med bl.a. en utvärdering av den s.k. knivlagen,
            som utskottet begärt, redovisades i april 1996. I detta delbetänkande,
            Förbud mot vapen på allmän plats m.m., lämnas förslag på att knivförbudslagens
            nuvarande förbud mot innehav av knivar m.m. skall omfatta även
            skjutvapen och vapenattrapper. Vidare föreslås att det i lagen
            klargörs att innehavsförbudet gäller även fordon på allmän plats
            samt att det införs en särskild skala för grovt brott, på vilket
            det kan följa fängelse i högst ett år. Betänkandet har remissbehandlats
            och bereds vidare.
          </note>
          <note>
            Utredningen skall även utvärdera de skärpningar i vapenlagen
            som genomfördes 1992 och den straffskärpning som trädde i kraft
            1993, som föregicks av en tids vapenamnesti. Förslagen i Rikspolisstyrelsens
            rapport om illegala vapen övervägs också av utredningen. Även
            försvaret har haft nytta av polisens rapport. Där redovisas också
            militära vapen. En del av polisens förslag återfinns i DS 1995:38
            Säkrare hantering av statens skjutvapen. Det senaste året har
            mycket positivt hänt när det gäller militära vapen, vilket gläder
            oss i utskottet, som har det brottsförebyggande arbetet och polisens
            arbetsvillkor på vårt bord. Då tänker jag speciellt på förbättringar
            som säkrare förvaring, inventering av hur många militära vapen
            som finns legalt ute i samhället, lämplighetsbedömning av personer
            som anförtros statens vapen, återkallelse vid misskötsamhet, säkrare
            vapentransporter och information till polisen om vilka personer
            som har militära vapen i sina hem, främst då hemvärnsmän.
          </note>
          <note>
            Jag har tittat på stölder av militära vapen. Ett enda inbrott,
            som t.ex. vid I 1 i Kungsängen i fjol, kan bli bingo för kriminella.
            Det är bara att konstatera att vapenförvaring är färskvara, och
            att det kriminella tänkandet kan nå oanade höjder. Bovarna ligger
            alltid före.
          </note>
          <note>
            Vid en jämförelse mellan 1991 och 1996 märker man att vapenstölderna
            har minskat i bostadshus, hos vapenhandlare och skytteorganisationer,
            medan det
          </note>
          <note>
            1996 har skett en ökning av stölder ur bilar och fritidshus.
          </note>
          <note>
            Vapenutredningen har fått förlängd tid och skall redovisa sitt
            uppdrag före utgången av år 1997. Jag vill bestämt tillbakavisa
            att starka krafter förhindrar eller förhalar. Utskottsmajoriteten
            är lika orolig för det ökade våldet i samhället och de illegala
            vapnen som motionärerna, men vi anser inte att utredningen skall
            bryta ut vissa delar och hasta fram förslag. Det viktigaste är
            att utredningen presenterar välgrundade, vettiga förslag, som
            kan få gehör i riksdagen.
          </note>
          <note>
            Vapenlagen är en kedja som skall hålla hög nivå över hela linjen.
            Utredningen har grundligt inhämtat fakta om hur lagstiftningen
            fungerar i praktiken. Den har ansträngt sig för att få en sann
            bild av vapenstölderna, eftersom uppgifterna varierar kraftigt
            i tidigare undersökningar. Att analysera vad som döljer sig bakom
            statistiken ger en säkrare bild av ökningstalen eller minskningstalen.
            Utredningen konstaterar inte bara att det stulits, utan tar också
            reda på hur stölderna har gått till. 1987 års utredning, också
            kallad Leif
          </note>
          <note>
            G.W. Perssons utredning, läckte hela tiden. Men den här gången
            avslöjas inga förslag, så vi får väl vänta och se.
          </note>
          <note>
            Även vapenfrågan måste ingå i det nationella brottsförebyggande
            programmet Allas vårt ansvar.
          </note>
          <note>
            Att vapenstölderna och förkomna vapen minskat beror inte bara
            på säkrare förvaring utan också på ökad medvetenhet om stöldrisken.
            Men av ren obetänksamhet kan dock en vapenägare vägleda tjuven
            till stöldplatsen. Ett bra sätt att komma över vapen, enligt tjuvarna
            själva, är att titta efter bilar med dekaler på t.ex. jakthundar,
            jägarorganisationer och skytteklubbar. De visar att bilen ägs
            av en jägare eller målskytt. Genom bilregistret får tjuven namnet
            på fordonsägaren och bostadsadressen. Vapentjuvarna påstår också
            att nyckeln till vapenskåpet brukar finnas bara några meter från
            skåpet. De flesta av mina vänner som är vapenägare ser ertappade
            ut när jag frågar om det stämmer. Det är inte heller speciellt
            brottsförebyggande av en vapenägare att på telefonsvararen tala
            om att man är bortrest.
          </note>
          <note>
            Herr talman! Miljöpartiet och Kristdemokraterna har byggt sin
            reservation 1 på en motion från två socialdemokrater och begär
            förslag om skärpningar av vapenlagen för innehav och förvaring
            redan i år. Jag har redan motiverat varför inga delfrågor bör
            brytas ut och hastas fram. Själv hoppas jag att utredningen föreslår
            skärpta regler för vapenhandel och att licenser för helautomatiska
            skjutvapen inte skall ges. Följaktligen skall handel med sådana
            vapen vara förbjuden. Ni reservanter har prioriterat andra frågor,
            och tydligen finns det i utskottet delade meningar om vad som
            brådskar mest. Utskottsmajoriteten har valt att invänta helheten,
            och det är ett klokt beslut.
          </note>
          <note>
            Jag vill kommentera några påståenden i motionen som Kristdemokraterna
            och Miljöpartiet hänvisar till.
          </note>
          <note>
            I sitt anförande sade Kia Andreasson att det fanns
          </note>
          <note>
            35 000 illegala vapen. Uppgiften var hämtad ur Rikspolisstyrelsens
            rapport. Där står det faktiskt 30 000
          </note>
          <note>
            illegala vapen. Det är illa nog, men siffrorna var fel.
          </note>
          <note>
            Det stämmer att Sverige är ett vapentätt land. I Japan, Holland
            och England, som nämns i motionen, är jakten ingen folkrörelse
            som i Sverige. Vi har stora jaktmarker och gott om vilt, vilket
            de nämnda länderna inte har. I Östeuropa är jakt ingenting för
            vanligt folk. Förr jagade höjdare inom kommunistpartiet, och nu
            säljs jaktresor till utländska turister för att bättra på landets
            ekonomi. Länder där plånboken styr jakten har få jägare och därmed
            färre vapen.
          </note>
          <note>
            I motionen påstås att det 1992 stals 1 680 skjutvapen i Sverige.
            Motionärerna har glömt att tala om att förkomna vapen ryms i det
            antalet, och förkomna vapen är tappade eller oförklarligt försvunna.
            Enligt
          </note>
          <note>
            Rikspolisstyrelsen handlar det inte om 1 680 stulna och förkomna
            vapen 1992 utan 1 535 stycken. År
          </note>
          <note>
            1995 var antalet stulna och förkomna vapen 1 296
          </note>
          <note>
            stycken, alltså en bra minskning, och 1996 var det
          </note>
          <note>
            1 352 stycken.
          </note>
          <note>
            Även om det är intressant att se hur många vapen som anträffas
            skall jag inte trötta med den statistiken.
          </note>
          <note>
            Vad som är märkligt är att det 1991 anmäldes 314
          </note>
          <note>
            vapen som förkomna, och 1996 var antalet 702 stycken, alltså
            mer än en fördubbling. Detta är en obegriplig ökning som kan tyda
            på att vapen tidigare år registrerats som stulna fast de i själva
            verket saknats, t.ex. i dödsbon. Vapen som den avlidne enligt
            licensen skall ha kan ha sålts, tappats bort eller skrotats redan
            för 30-40 år sedan och kommer med t.ex. i
          </note>
          <note>
            1996 års statistik. Det är därför utredningen anser det så angeläget
            att analysera vad som döljer sig bakom statistiken.
          </note>
          <note>
            I stället för att bemöta påståendet i motionen och i anförandet
            om hur enkelt det är att ta jägarexamen skall jag be er som lyssnar
            att tänka efter, fast det är ganska sent på kvällen. Vad är det
            som är gemensamt för Flink och morden i Falun, Zethraeus och Stureplansmorden,
            de dödande skotten från Empire State
          </note>
          <note>
            Building, massmorden i Storbritannien då småbarn och deras lärare
            sköts i en gymnastiksal och mannen i
          </note>
          <note>
            Australien som åkte omkring på en turistort och sköt vilt främmande
            människor? Ja, ni får inte lång tid att tänka. Mördarna är män,
            och enbart vita män.
          </note>
          <note>
            Jag har frågat Lars Lidberg, professor i rättspsykiatri, om han
            kunde ge mig ett enda exempel på ett fall där en kines, japan,
            indian eller afrikan fått så total kortslutning i hjärnan att
            han mejat ned folk urskillningslöst. Inte heller han kunde komma
            på något fall. Jag efterlyser ett sådant exempel, för jag vill
            inte tro att den vite mannen är unik i detta sammanhang. Samtliga
            av dessa massmördare har använt militära vapen och ingen är jägare.
            Jag har bett Lars
          </note>
          <note>
            Lidberg att i TV-intervjuer tala om varför jägare inte förekommer
            i dessa brott, vilket han också gjort, och jag hoppas att han
            upprepar det eftersom det finns så många förutfattade meningar.
            Det vore ganska intressant att veta om mina meddebattörer kan
            komma på något exempel här i Sverige på att unga eller gamla jägare
            har varit ute och lekt Rambo med knivar och skjutvapen på gator
            och torg.
          </note>
          <note>
            Som svar på reservation nr 2 vill jag säga att det kommer ett
            förslag om en lag mot skjutvapen på allmän plats. Om departementet
            hinner få fram en proposition kommer förslaget i år. Vi får inte
            glömma bort att det när det gäller skjutvapen finns en kontroll.
          </note>
          <note>
            Det krävs licens för att få ha skjutvapen. Kriminella har sällan
            eller aldrig några licenser, och de skall tas och bestraffas.
            Och för att folk skall fatta hur allvarligt brottet är höjdes
            maxstraffet för olaga vapeninnehav 1993 till fyra år.
          </note>
          <note>
            Om en målskytt eller jägare går omkring med sina legala vapen
            på allmän plats för att han är rädd eller vill hota kan han inte
            anses lämplig att behålla licensen. Naturligtvis behövs en lag
            som speciellt kan hjälpa polis och domstolar i tveksamma fall,
            och den lagen kommer.
          </note>
          <note>
            Herr talman! Jag yrkar bifall till betänkandet och avslag på
            reservationerna.
          </note>
          <note type="speaker">
            Anf. 211 KIA ANDREASSON (mp) replik:
          </note>
          <note>
            Herr talman! Jag yrkar bifall till reservation 1.
          </note>
          <note>
            Vi har fått en gedigen redovisning av Sigrid
          </note>
          <note>
            Bolkéus om utredningar och hur det har varit tidigare, men jag
            hävdar ändå att vi har material genom Rikspolisstyrelsens rapporter
            bl.a. om illegala vapen med förslag, och vi har fortfarande Leif
            G. W. Perssons utredning som säger att förslagen håller. De kunde
            inte genomföras därför att det var ett sådant massivt motstånd.
            Det är det som gäller inom denna bransch, det stora motståndet
            mot att genomföra förändringar.
          </note>
          <note>
            Därför borde den nuvarande vapenutredningen inte alls ha behövt
            arbeta så här lång tid och få förlängning. Jag förstår inte det.
            Det är någonting annat som ligger bakom, men det har jag ju sagt
            en gång tidigare.
          </note>
          <note type="speaker">
            Anf. 212 SIGRID BOLKÉUS (s) replik:
          </note>
          <note>
            Herr talman! Den här utredningen har inte haft lång tid på sig.
            Leif G. W. Persson började ju 1987
          </note>
          <note>
            och förslagen kom 1992.
          </note>
          <note>
            Jag har redogjort för att det behövs en ordentlig utredning så
            att vi får en lag som håller. Vi kan inte hålla på och ändra lagen
            hela tiden, för de som skall jobba med lagen och känna till den
            skall ju hinna hänga med.
          </note>
          <note>
            Kia Andreasson talar om massivt motstånd. Ja, en del av förslagen
            i Leif G. W. Perssons utredning kan man inte säga var speciellt
            bra, och en del hoppas jag inte återkommer.
          </note>
          <note type="speaker">
            Anf. 213 KIA ANDREASSON (mp) replik:
          </note>
          <note>
            Herr talman! Det verkar vara så i alla partier att den manliga
            vapenförespråkarmassan har stort inflytande. Miljöpartiet är ju
            ensamt om den här reservationen, och det är symptomatiskt. I varje
            parti finns det ett gediget motstånd mot att bifalla dessa förslag.
          </note>
          <note type="speaker">
            Anf. 214 SIGRID BOLKÉUS (s) replik:
          </note>
          <note>
            Herr talman! Den här utredningen handlar om att man skall förebygga
            våldsbrott. Kan Kia Andreasson ge något exempel på att jägare
            är brottsbenägna?
          </note>
          <note>
            Sedan vill jag påminna om att det i direktiven står att seriösa
            vapenägare inte skall drabbas av onödiga svårigheter och kostnader.
            Här handlar det om att komma över de illegala vapnen, och de som
            inte behöver vapen skall inte heller ha några vapen.
          </note>
          <note type="speaker">
            Anf. 215 INGBRITT IRHAMMAR (c):
          </note>
          <note>
            Herr talman! För ganska exakt två veckor sedan justerades betänkandet
            med Centerpartiets motionskrav om att samma regler skall gälla
            för vapen som för kniv när det gäller möjligheten att bära detta
            på allmän plats utan särskilda skäl. Då hade inte utskottet någon
            värdering eller synpunkt på det här. Det enda man säger är att
            man har samma grundinställning som motionärerna vad gäller att
            det är självklart att våldet i samhället måste bekämpas på alla
            nivåer och att det ställer nya krav på lagstiftning, t.ex. i fråga
            om vapen.
          </note>
          <note>
            Men det man nämner är t.ex. att den allmänna uppfattningen råder
            att ingen får sälja skjutvapen till någon som saknar tillstånd,
            medan det som framgått av Vapenutredningens ovannämnda betänkande
            inte är lika självklart att förbjuda försäljning av knivar till
            ungdomar under 18 år.
          </note>
          <note>
            Inget nämns då om synpunkterna om möjligheten att fritt gå runt
            med vapen på allmän plats. Det gläder mig därför särskilt mycket
            att Sigrid Bolkéus i dag kan vara så tydlig och säga att det kommer
            ett lagförslag på det här området. Det är synd att inte det kunde
            framgå när betänkandet skrevs för två veckor sedan, men jag konstaterar
            att det är bra att det kom i dag.
          </note>
          <note type="speaker">
            Anf. 216 SIGRID BOLKÉUS (s):
          </note>
          <note>
            Herr talman! Det är bara att konstatera att det står
          </note>
          <note>
            Centern fritt att reservera sig för att det skall komma ett förslag.
            Vi allihop i utskottet vet att detta förslag kommer, så vi tycker
            nog att detta är att slå in öppna dörrar.
          </note>
          <note>
            Det skulle vara synnerligen inkonsekvent att ha förbud mot knivar
            på allmän plats men inte mot skjutvapen. Hur skall man förklara
            en sådan sak pedagogiskt, även om det nu bara är de kriminella
            utan licens som ställer till förtret?
          </note>
          <note>
            Sedan får vi komma ihåg att när det blir förbud mot vapen på
            allmän plats kommer det att uppstå situationer när målskyttar
            och vapenägare måste kunna vara på allmän plats. De måste kunna
            gå på gatan till vapenhandlaren för att laga sitt vapen eller
            köpa en biljett på stationen för att ta tåget till jaktmarkerna
            eller skyttebanan. Det kommer alltså att finnas undantag. Men
            om den lokale vapenägaren har vapnet med sig i badhuset eller
            på teatern är han ute på helt fel ställen, vilket han inte har
            licens för. Det kommer att hjälpa polisen.
          </note>
          <note type="speaker">
            Anf. 217 INGBRITT IRHAMMAR (c):
          </note>
          <note>
            Herr talman! För oss i Centerpartiet är det viktigt att reservera
            oss när den uppfattning som vi har i motionen inte på något sätt
            uttrycks i texten. Det kan inte utläsas av detta betänkande.
          </note>
          <note>
            Det är också bakgrunden till att jag reagerar mot sättet att
            behandla motioner i riksdagen. Vi avslår allt, utan värderingar
            eller synpunkter, som en signal till regeringen. Jag tycker att
            det måste vara partiernas skyldighet att redovisa vad man står
            för och inte bara avslå allt utan synpunkter när man tycker att
            något är viktigt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            13 § Tillämpningen av skuldsaneringslagen
          </note>
          <note>
            Föredrogs
          </note>
          <note>
            Lagutskottets betänkande 1996/97:LU6
          </note>
          <note>
            Tillämpningen av skuldsaneringslagen (förs.
          </note>
          <note>
            1995/96:RR9)
          </note>
          <note type="speaker">
            Anf. 218 TOMAS HÖGSTRÖM (m):
          </note>
          <note>
            Herr talman! Skuldsaneringslagen har diskuterats och behandlats
            vid ett flertal tillfällen av riksdagen.
          </note>
          <note>
            Den har nu varit verksam sedan den 1 juli 1994.
          </note>
          <note>
            Att frågan ånyo är aktuell beror på motioner under allmänna motionsperioden
            och av Riksdagens revisorers förslag om åtgärder i syfte att rationalisera
            och underlätta tillämpningen av skuldsaneringslagen och att förebygga
            behovet av skuldsanering.
          </note>
          <note>
            I motion 1995/96:L28 redovisar vi Moderaternas syn på skuldsaneringslagen,
            men även negativa konsekvenser av lagens införande, som i alltför
            liten utsträckning har varit vägledande för riksdagens ställningstaganden.
            Motionen utmynnar i ett förslag att skuldsaneringslagen skall
            upphöra att gälla vid utgången av juni månad 1997.
          </note>
          <note>
            Skuldsanering är ingen ny företeelse och är inte en följd av
            lagens ikraftträdande. Det har tidigare varit en uppgift i huvudsak
            för gäldenärer och borgenärer att lösa frågan om skuldsanering
            - detta då utan någon skuldsaneringslag. Enligt min mening är
            det parterna som via avtal skall komma överens. Skuldsaneringslagen
            skall upphävas.
          </note>
          <note>
            Utvärderingar visar att behovet av skuldsaneringslag var betydligt
            överdrivet när riksdagen behandlade frågan 1994. Då utgick man
            från en uppskattning av 12 000 ansökningar per år. Nu vet vi att
            det från starten den 1 juli 1994 t.o.m. tredje kvartalet 1996
            har inkommit 10 825 ärenden, enligt Konsumentverket.
          </note>
          <note>
            Det är alltså långt mindre än hälften av det antal som beräknades
            i propositionen. Andelen avslag, avslutade och avvisade ärenden
            utgjorde drygt hälften av ansökningarna. Frivillig skuldsanering
            har genomförts i
          </note>
          <note>
            524 fall. Totalt har 1 231 fall överlämnats till tingsrätt från
            lagens ikraftträdande till den 1 juli 1996.
          </note>
          <note>
            Genom en alltför generös kreditgivning och en alltför dålig kreditprövning
            har många människor hamnat i svåra ekonomiska situationer. I andra
            fall har det handlat om affärssituationer, där parterna inte hållit
            vad som lovats. Det är viktigt att i detta sammanhang betona betydelsen
            av information, ökat ekonomiskt medvetande hos hushållen och en
            fungerande budgetrådgivning, oavsett om vi har någon skuldsaneringslag
            eller inte.
          </note>
          <note>
            Det är föga förvånande att banker och kreditinstitut är positiva
            till lagen. De slipper nämligen på flera sätt undan ett ansvar
            som de har genom att hänvisa till lagen. Det ansvaret är att lösa
            den situation som har uppstått.
          </note>
          <note>
            Nu är kravet om frivillig uppgörelse nedtonat -
          </note>
          <note>
            man kan alltid hänvisa till lagen och den prövning som där sker.
            En följd av detta är att antalet frivilliga överenskommelser sägs
            ha minskat. Det är här viktigt att betona att staten ingalunda
            är något föredöme när det gäller att nå överenskommelser om frivillig
            skuldsanering - något som det borde vara.
          </note>
          <note>
            I Dagens Nyheter i dag kan vi konstatera att även skattemyndigheten
            visar en hårdnackad attityd och ofta lämnar nekande besked när
            diskussioner förs om skuldsanering.
          </note>
          <note>
            Fullt klart är att i och med lagens ikraftträdande har ärendehanteringen
            vid tingsrätter och statliga myndigheter ökat. Samtidigt har de
            ekonomiska resurserna till framför allt landets tingsrätter skurits
            ned.
          </note>
          <note>
            Lagens ikraftträdande har tillfört en ny ärendetyp, och jag vill
            påstå att det kan ha varit till men för andra ärenden och ärendebelastningen
            vid tingsrätterna.
          </note>
          <note>
            Av den hearing som lagutskottet genomförde i december 1996 framgick
            att kostnaderna för hantering av skuldsaneringslagen var höga
            såväl för domstolsväsendet som för statliga myndigheter och kommuner.
            Dessa kostnadsökningar är inte rimliga.
          </note>
          <note>
            Den tvingande skuldsanering som beslutats av tingsrätten innebär
            att gäldenären skall leva på existensminimum under en period av
            fem år och att eventuellt överskott skall komma borgenärerna till
            del - detta för att bli av med ekonomiska åtaganden som många
            gånger var tänkta att löpa under en längre tid än så. I allmänhetens
            ögon är detta en kort tid, ja, rent ut sagt en mycket kort tid.
          </note>
          <note>
            Än mer stötande är, att när gäldenären kan skriva av sina skulder
            via förfarandet i skuldsaneringslagen kan borgensmannens åtagande
            kvarstå. Är det rimligt att ha en lag som befriar den som grovt
            misskött sin ekonomi, samtidigt som borgensmannen - ofta en nära
            anhörig eller en vän - får stå fast vid sitt åtagande. Genom att
            borgensmannen förlorar sin regressrätt mot gäldenären i och med
            beslutet om tvingande skuldsanering uppkommer en, rent ut sagt,
            absurd situation, som inte gagnar någon - möjligen gäldenären.
            Enbart detta missförhållande vore nog för att upphäva lagen, enligt
            min mening.
          </note>
          <note>
            Herr talman! Borgensmannens situation avfärdades vid den hearing
            som lagutskottet genomförde på följande sätt, vilket tydligt beskriver
            den rent ansvarslösa syn på borgensmannens ställning som präglar
            många anhängare av skuldsaneringslagen. Det sades:
          </note>
          <note>
            "Å andra sidan kan man fråga sig vad regressrätten är värd med
            tanke på att den som får skuldsanering är kvalificerat insolvent
            och skall i princip aldrig någonsin komma ur sin betalningsoförmåga.
            Det innebär att regressrätten inte är någonting värd, och då är
            det ingen skillnad. Man kan inte utkräva någonting från gäldenären.
            Man kan som bekant aldrig lugga en skallig."
          </note>
          <note>
            Den principen är inte mycket värd. Litet raljant kan man också
            säga att den som är skallig inte alltid behöver fortsätta att
            vara det.
          </note>
          <note>
            Den som går i borgen går i sorgen, men varför göra det än sorgligare?
          </note>
          <note>
            Effekten av lagen är att gäldenären kan komma att disponera medel
            eller tillgångar som han erhållit efter beslutet om skuldsanering
            men som då inte gick att förutse och till vilka borgensmannen
            då inte har regressrätt.
          </note>
          <note>
            Visst har borgensmannen ett ansvar för den uppkomna situationen
            i och med att han eller hon har undertecknat en borgensförbindelse
            med detta ansvar, men detta ansvar är trots allt mindre än gäldenärens.
          </note>
          <note>
            Med införandet av skuldsaneringslagen har en situation uppkommit
            som innebär att borgensmannens situation har försämrats - något
            som riksdagsmajoriteten tycks anse vara riktigt. Det gör dock
            inte vi.
          </note>
          <note>
            Herr talman! Med anledning av vad jag här har redovisat yrkar
            jag bifall till reservation nr 1.
          </note>
          <note type="speaker">
            Anf. 219 PER ROSENGREN (v):
          </note>
          <note>
            Herr talman! Detta betänkande handlar alltså om tillämpningen
            av skuldsaneringslagen.
          </note>
          <note>
            Vid den hearing som lagutskottet hade den 3 december 1996 framkom
            det mycket entydigt att lagen fyller ett stort behov. Jag trodde
            också att moderaterna skulle ta till sig den uppfattning som enhälligt
            framfördes vid det tillfället. Jag tror inte att det egentligen
            var någon part som uttalade sig mot skuldsaneringslagen. Moderaterna
            var vid hearingen också relativt flata eller tysta. Nu framhärdar
            man i den uppfattning som man tidigare har framfört i sina motioner,
            dvs. att skuldsaneringslagen skall upphävas.
          </note>
          <note>
            Det är också intressant att se vad man grundar sin uppfattning
            på. Det framkom med mycket stor tydlighet när Tomas Högström diskuterade
            borgensmannens problem. Jag kan delvis instämma i att ett av de
            problem som finns med skuldsaneringslagen är att borgensmannen
            kan råka ganska illa ut. Men ni hörde väl vad han sade? Han talade
            om människor som grovt misskött sin ekonomi. Trots detta visade
            han upp en artikel i dagens nummer av Dagens Nyheter om ett par.
            Jag vill inte säga att de personerna på något sätt har misskött
            sin ekonomi, och framför allt inte grovt misskött den. De har
            hamnat i omständigheter över vilka de själva inte råder. De har
            blivit tvingade att sälja ett hus när de flyttade, och de fick
            inte ut mer än kanske hälften av vad de gett för det och hamnade
            då i en situation som var ohållbar. Jag tycker inte att man kan
            skriva dem på näsan att de grovt har misskött sin ekonomi.
          </note>
          <note>
            Vi anser alltså att det finns ett stort behov av en skuldsaneringslag.
            Det innebär emellertid inte att vi anser att lagen i nuvarande
            skick fungerar bra i alla avseenden. Framför allt tillämpas lagen
            inte fullt ut så som lagstiftaren menade att den skulle tillämpas.
          </note>
          <note>
            Främst kanske detta gäller domstolarnas ställningstaganden; de
            är enligt min mening alltför restriktiva när det gäller att medge
            skuldsanering.
          </note>
          <note>
            Det är naturligtvis inte någonting som vi kan göra någonting
            åt utan att ändra lagen, så att den blir tydligare. I samband
            med det finns det vissa beloppsgränser som kanske bör justeras.
            Jag anser att man har ett alldeles för högt belopp för att medge
            skuldsanering.
          </note>
          <note>
            Jag menar också - det var även Tomas Högström inne på - att om
            de ekonomiska förhållandena ändras för en person som har fått
            skuldsanering är det viktigt att man kan ompröva detta på ett
            enkelt sätt och att den omprövningen inte skall behöva ske hos
            tingsrätten utan i så fall hos kronofogden.
          </note>
          <note>
            Något som har framkommit när revisorerna har granskat detta är
            att steg 1, dvs. den frivilliga överenskommelsen, inte har fungerat.
            Framför allt har det tagit väldigt mycket kraft från kommuner
            - man har ställt väldigt höga krav på att de skall genomföra försök
            när det gäller steg 1. Alla har inte lyckats med detta eller inte
            orkat med det.
          </note>
          <note>
            Vänsterpartiet är ju ett parti som hyllar finansieringsprincipen,
            dvs. principen att när staten ålägger kommunerna uppgifter skall
            man också skicka med en påse pengar. Så var det inte när man gjorde
            detta.
          </note>
          <note>
            Man ålade faktiskt budgetrådgivningen i de olika kommunerna att
            hjälpa till vid skuldsaneringen, men man bidrog inte med några
            pengar. Vi tycker att det är viktigt att staten tar det ansvaret
            och ser till att varje kommun har råd att bistå med budgetrådgivning
            eller rådgivning i samband med skuldsanering.
          </note>
          <note>
            Ytterligare diskussioner som kan bli aktuella för att förbättra
            skuldsaneringslagen är att redan i steg 2, dvs. på kronofogdenivå,
            införa någon form av tvingande skuldsanering. Jag tror att man
            skulle spara mycket pengar åt samhället om den myndighet som trots
            allt är expert på människors skuldsituation och deras behov av
            sanering, kronofogdemyndigheten, fick möjlighet att ta hand om
            beslutsfrågorna och det slutgiltiga beslutet.
          </note>
          <note>
            Tomas Högström säger att skuldsanering har fungerat långt innan
            skuldsaneringslagen kom till. Det är på det sättet. Jag har själv
            arbetat med skuldsanering åt privatpersoner och även åt företag.
            Men när det gäller privatpersoner använde man sig av den modell
            som skuldsaneringslagen innebär. Men jag kan säga att utan lagen
            hade man vissa problem. Det fanns banker som vägrade att gå med
            på detta, trots att man hade en avbetalningsplan på åtta år, som
            skulle ge banken en hel del av kapitalbeloppet åter, men de gick
            inte med på det. De resonerade ungefär som
          </note>
          <note>
            Tomas Högström och moderaterna: Tänk om alla skulle göra så!
            Var skulle vi då hamna? Man är alltså ute för att statuera exempel,
            inte för att hjälpa människor i nöd. Det är en förfärlig inställning,
            som inte har mycket med ett solidariskt samhälle att göra, tycker
            jag.
          </note>
          <note>
            Hanteringstiderna är väldigt långa, pekar man också på. Det beror
            på att man i steg 1 kräver så långa utredningar och att kronofogden
            har haft väldigt mycket arbete med detta. Hanteringstider på ett
            år och däröver är inte ovanliga, och det är naturligtvis helt
            oacceptabelt i den situation som många människor befinner sig
            i.
          </note>
          <note>
            Så till ett av de större problemen: skattemyndighetens agerande.
            Dagens Nyheters artikel visar med all önskvärd tydlighet att skattemyndigheterna
            inte är särskilt benägna att hjälpa till i samband med skuldsanering.
            Det är först när det kommer till sista instans, dvs. när tingsrätten
            har ärendet, som det kan bli aktuellt. Jag menar att staten i
            det här sammanhanget i så fall bör företrädas av kronofogdemyndigheten,
            som har en betydligt större och bättre kompetens när det gäller
            människors ekonomiska situation och som kan se samtliga fordringsägares
            perspektiv.
          </note>
          <note>
            De kan då också göra en bättre bedömning än vad skattemyndigheterna
            kan göra. Skattemyndigheterna har tyvärr en alldeles för fiskal
            inställning, som i stor utsträckning försvårar skuldsanering.
          </note>
          <note>
            Sedan är det i och för sig på det sättet att skattemyndigheten
            kanske inte har någon anledning att gå in med småbelopp - de skrivs
            ju ändå av efter fem år.
          </note>
          <note>
            Problemet är att alla inte vet om det. Och de ligger ändå kvar;
            de är inte sanerade. Men skattemyndigheterna skriver alltså av
            beloppet efter fem år, om inte ärendet väcks i någon annan instans
            så att man driver in dem.
          </note>
          <note>
            Som slutsats kan man alltså säga att det behövs ändringar i lagen.
            Vi kommer under allmänna motionstiden och i samband med andra
            motioner att föreslå ytterligare förbättringar när det gäller
            lagen.
          </note>
          <note>
            Just nu yrkar jag bifall till våra reservationer 4, 6 och
          </note>
          <note>
            7. Samtliga dessa tre reservationer är av principiellt intresse
            när det gäller skuldsaneringslagen. Min uppmaning till Tomas Högström
            är: Ni kan åtminstone stödja oss när det gäller reservation 7.
            Du betonade själv behovet av budgetrådgivning och sade att detta
            skulle minska behovet av skuldsanering. Det är precis det vi pekar
            på där: Ge pengar till kommunerna så att de har råd att syssla
            med budgetrådgivning! Det första kommunerna drog in i samband
            med att kommunerna fick problem med ekonomin var just konsumentvägledning
            och budgetrådgivning.
          </note>
          <note type="speaker">
            Anf. 220 TOMAS HÖGSTRÖM (m) replik:
          </note>
          <note>
            Herr talman! Att människor av en mängd olika orsaker är föremål
            för skuldsanering känner både Per
          </note>
          <note>
            Rosengren och jag till. En del av dem är det till följd av att
            de har misskött sin ekonomi, andra till följd av omständigheter
            som varit utanför deras kontroll.
          </note>
          <note>
            Hänvisningen till Dagens Nyheters artikel gjordes utifrån att
            vi tydligen behöver en lag i Sverige för att statliga myndigheter
            skall lyda de anvisningar som
          </note>
          <note>
            Sveriges riksdag uttalar. Det borde väl rimligtvis vara så, att
            skattemyndigheten i detta fall anpassar sig till vad riksdagen
            har uttalat beträffande skuldsanering.
          </note>
          <note>
            Då minskar behovet av en skuldsaneringslag i den delen.
          </note>
          <note>
            Jag tycker att man från Vänsterpartiets och Socialdemokraternas
            sida väl lätt passerar borgensmannens orimliga situation. Det
            är inte bra. Enbart den situationen borde ligga till grund för
            att lagen upphävs.
          </note>
          <note type="speaker">
            Anf. 221 PER ROSENGREN (v) replik:
          </note>
          <note>
            Herr talman! Det sista först: Borgensmannens situation förändras
            ju inte särskilt mycket. Kan gäldenären inte betala sina skulder
            går borgensmannen in och betalar oavsett om det skall ske en skuldsanering
            eller ej. Det är ju så ett borgensåtagande fungerar.
          </note>
          <note>
            När det gäller skattemyndighetens agerande vill jag säga att
            det inte bara handlar om skattemyndigheten. Jag hade exempel på
            diverse banker som jag själv har förhandlat med. De var mycket
            restriktiva och tog inte ens det bud som företagsekonomiskt vore
            det bästa för dem. De ville statuera exempel. Jag hörde dem säga:
            "Tänk om alla skulle göra så!". Tomas
          </note>
          <note>
            Högström uttrycker ungefär samma andemening.
          </note>
          <note>
            Ett ytterligare problem är att domstolarna tolkar väldigt restriktivt.
            Jag tror inte att domstolarna har uppfattat lagstiftarens intentioner
            riktigt rätt. Därför behöver man kanske ändra lagen - det kan
            jag hålla med om - men i så fall på ett sådant sätt att det blir
            bättre för gäldenärerna.
          </note>
          <note>
            Det är som sagt inte bara skattemyndigheten som är ett problem.
            Jag tror i och för sig att man skulle kunna lösa problemet med
            gällande lag bara genom att överföra borgenärsfunktionen från
            skattemyndigheten till kronofogdemyndigheten. Bara det skulle
            förändra situationen kraftigt.
          </note>
          <note type="speaker">
            Anf. 222 TOMAS HÖGSTRÖM (m) replik:
          </note>
          <note>
            Herr talman! Per Rosengren sade att vi skall förbättra situationen
            för gäldenären. Jag tycker att det är viktigare att förbättra
            situationen för borgensmannen i det fallet.
          </note>
          <note>
            Det är riktigt att det finns banker och kreditinstitut som uppvisar
            en attityd som motsvarar den som skattemyndigheten uppvisar i
            dagens Dagens Nyheter. De gränsdragningsproblemen finns oavsett
            om det finns en lag eller inte.
          </note>
          <note type="speaker">
            Anf. 223 PER ROSENGREN (v) replik:
          </note>
          <note>
            Herr talman! Lagen är till för att sätta press på fordringsägaren
            att ingå en uppgörelse när alla förutsättningar för skuldsanering
            föreligger. Att leva i fem år på existensminimum är ganska tufft.
            En sanering är nödvändig t.ex. för alla de barnfamiljer som har
            blivit arbetslösa och tvingade att sälja sitt hus när fastighetspriserna
            sjunkit drastiskt, annars bär de med sig skulden för tid och evighet.
            De hamnar i en situation som blir helt ohållbar. Vi måste ha ett
            institut så att vi åtminstone kan hjälpa dessa familjer ur skuldfällan.
          </note>
          <note>
            Det är intressant att konstatera att de företrädare som var med
            på hearingen var väldigt positiva till skuldsaneringslagen oavsett
            om de kom från kreditföretag eller från banker. Nu visste de vilka
            regler som fanns, och nu kunde de arbeta långsiktigt med förbindelserna
            med sina kunder.
          </note>
          <note type="speaker">
            Anf. 224 RUNE BERGLUND (s):
          </note>
          <note>
            Herr talman! Skuldsaneringslagen har funnits i snart tre år.
            Innan dess hade kommunerna frivillig skuldsanering genom sina
            konsumentrådgivare, och i vissa fall genom medverkan från socialbyråerna.
            Det fanns före skuldsaneringslagens tillkomst ingen lagreglerad
            möjlighet att få skuldsanering på det sättet att man kunde få
            en skuld fastställd av domstol med skuldnedskrivning och tidsbegränsad
            betalningsplan.
          </note>
          <note>
            En viktig ingrediens är fortfarande frivilliga överenskommelser
            i steg ett hos kommunerna och steg två hos kronofogden. Den stora
            skillnaden är att tingsrätten nu kan döma till skuldsanering om
            fordringsägare motsätter sig nedskrivning av skuld om tingsrätten
            bedömer att gäldenär av något skäl är oförmögen att betala sina
            skulder inom överskådlig tid.
          </note>
          <note>
            Utgångspunkten för den utvärdering som nu skett är Riksdagens
            revisorers granskning av tillämpningen av skuldsaneringslagen.
            Den utvärderingen har sin grund i att det kom rapporter om svårigheter
            med tillämpningen av lagen. I september 1996 kom en utvärdering
            från Konsumentverket i frågan. Som har sagts tidigare genomförde
            utskottet en offentlig utfrågning i december 1996. Den utfrågningen
            är bifogad betänkandet.
          </note>
          <note>
            Det som har kunnat konstateras fram till nu är att skuldsaneringslagen
            tillämpas olika i olika delar av landet. Det är i sig inte särskilt
            uppseendeväckande när det gäller en helt ny lagstiftning. Det
            blir naturligtvis så, att olika uppfattningar bryts mot varandra.
          </note>
          <note>
            Så småningom blir det en enhetlig tillämpning, vilket också måste
            vara det självklara målet. Den processen får inte ta för lång
            tid om lagstiftningen skall vinna trovärdighet hos allmänheten.
          </note>
          <note>
            Det gäller här för Riksskatteverket att kontinuerligt utfärda
            råd, utbilda och informera om den praxisbildning som successivt
            växer fram i och med att allt fler mål överprövas, så att det
            blir en enhetlig tilllämpning över hela landet. Det bör kunna
            ske även om verket saknar formella befogenheter att utfärda föreskrifter
            om lagens tillämpning.
          </note>
          <note>
            Utskottet har för avsikt att följa utvecklingen och eventuellt
            göra ytterligare utvärderingar av lagens tillämpning enligt den
            arbetsmodell som nu tillämpas i utskotten i denna fråga liksom
            i fråga om lagen i dess helhet.
          </note>
          <note>
            Det har också framförts synpunkter på att handläggningstiderna
            är för långa. Utskottet utgår från att regeringen noga följer
            händelseutvecklingen i det fallet och om så erfordras kommer med
            förslag till utskottet som kan förenkla delgivningen och därmed
            förkorta handläggningstiden. Det är viktigt i denna typ av ärenden
            att tiden från ansökan till beslut inte blir för lång.
          </note>
          <note>
            En annan fråga är möjligheten att ompröva beslut även när det
            gäller belopp och inte bara tiden och sättet för skuldens betalande.
            Utskottet gör här ett tillkännagivande till regeringen. Det kan
            hända många saker under en så lång tid som fem år, som vanligtvis
            är den betalningsplan som beslutas. Därför finns det skäl att
            återkomma till den frågan. Utskottet ansluter sig därmed till
            revisorernas förslag och yrkande 3 i motion L29.
          </note>
          <note>
            När det gäller fordringar på skatter och allmänna avgifter framhåller
            revisorerna att det inte finns någon enhetlig praxis. Den frågan
            borde klarläggas. I dag gör varje enskild skattemyndighet egna
            bedömningar.
          </note>
          <note>
            I propositionen om skuldsaneringslagen framhöll regeringen att
            skattemyndigheten skall anlägga ett vidsynt perspektiv vid bedömningen
            av förutsättningarna för skuldsanering. Om förutsättningarna för
            skuldsanering föreligger bör också myndigheten godta förslaget.
          </note>
          <note>
            Det gäller även i steg ett och två, dvs. innan ärendet kommit
            så långt som till tingsrätten. Regeringen borde följa upp frågan
            om skattemyndigheten skall anlägga en fiskal syn på sina fordringar
            i skuldsaneringsärenden om alla andra förutsättningar för skuldsanering
            föreligger enligt genomförda utredningar. Riksdagens avsikt är
            inte att nu vidta några åtgärder i den frågan.
          </note>
          <note>
            Det som är viktigast för att förebygga att människor hamnar i
            skuldfällan är att det finns en bra budgetrådgivning som människorna
            känner förtroende för. I en marknadsekonomi som vår måste det
            finnas institutioner som kan ge goda råd till människor i ekonomiska
            spörsmål på ett sätt som gör att de inte kommer på obestånd ekonomiskt.
          </note>
          <note>
            Det är för närvarande en kommunal angelägenhet.
          </note>
          <note>
            Det kan ligga ett stort värde i att kommunerna satsar resurser
            på rådgivningsverksamhet. Deras kontakter med allmänheten bör
            helst vara fristående från den sociala myndigheten för att de
            skall kunna ha en bredare allmän rådgivningsverksamhet i ekonomiska
            frågor. Det skulle på sikt kunna bli kostnadsbesparande både för
            gäldenärer och borgenärer, men också för kommunerna själva.
          </note>
          <note>
            Det måste också ankomma på kreditgivare att vara noggranna i
            sin kreditbedömning. När det gäller krediter för enskilt bruk
            är marknadsföringen av krediter ett viktigt inslag. Många av de
            skuldsaneringsfall som nu kommer till domstolarna har säkert sin
            grund i den utlåningsstrategi som låneinstituten tillämpade i
            slutet av 80-talet och början av 90-talet.
          </note>
          <note>
            Vi utgår ifrån att regeringen noga följer kreditmarknadsfrågorna
            och vidtar erforderliga åtgärder.
          </note>
          <note>
            Sammanfattningsvis kan sägas att skuldsaneringen har kommit för
            att stanna. Det har hittills varit vissa svårigheter vid tillämpningen
            av den, men den har nu alltmer börjat ta formen av en lagstiftning
            som kommer att ha stor betydelse för de människor som har hamnat
            i skuldfällan. Från vissa håll har det framförts att lagen allmänt
            skulle vara negativ för betalningsmoralen i samhället. Det kan
            vara precis tvärtom att de som inte ser ett slut på sina insolvensproblem
            blir uppgivna och av det skälet inte längre bryr sig om sin ekonomiska
            situation. Ingen kan påstå annat än att den som fått en skuldsanering
            beviljad är inne i en lång tid av ekonomisk återhållsamhet som
            innebär att man får lära sig ekonomiskt ansvarstagande. Det måste
            också vara den sökandes avsikt att få slut på en kaotisk situation.
          </note>
          <note>
            Herr talman! Jag vill härmed yrka avslag på revisorernas förslag
            om att skuldsaneringsärenden skall koncentreras till en domstol
            per län och bifall till motion L31. Skälet är att vi inte under
            pågående utredning om domstolsväsendets framtida organisation
            skall låsa oss för en organisationsmodell.
          </note>
          <note>
            Jag vill också yrka bifall till revisorernas förslag och motion
            L29 yrkande 3 som gäller omprövning och därmed ge regeringen ett
            tillkännagivande om vad utskottet har anfört.
          </note>
          <note>
            På övriga hemställanspunkter yrkar jag bifall till utskottets
            förslag och avslag på samtliga förslag från revisorerna och avslag
            på samtliga reservationer.
          </note>
          <note type="speaker">
            Anf. 225 PER ROSENGREN (v) replik:
          </note>
          <note>
            Herr talman! Jag vill tacka utskottets majoritet för att man
            tillstyrker L29 yrkande 3 som gäller omprövningsinstitutet och
            åtminstone vill göra ett tillkännagivande där.
          </note>
          <note>
            Sedan har jag några frågor till Rune Berglund.
          </note>
          <note>
            Den första är: Vad anser Rune Berglund om finansieringsprincipen?
          </note>
          <note>
            Den andra är: Vad anser Rune Berglund om skattemyndigheternas
            agerande? I samband med den har jag en följdfråga. Vore det inte
            bättre att föra över statens borgenärsfunktion till kronofogdemyndigheten?
          </note>
          <note>
            Fråga tre gäller domstolarnas tolkning. Blev inte också Rune
            Berglund litet förfärad när vi var uppe i
          </note>
          <note>
            Umeå och fick de domarna föredragna för oss? Man hade faktiskt
            avslagit väldigt många skuldsaneringsärenden. Min fråga är: Stämmer
            det med Rune Berglunds uppfattning av hur skuldsaneringslagen
            skall tolkas?
          </note>
          <note type="speaker">
            Anf. 226 RUNE BERGLUND (s) replik:
          </note>
          <note>
            Herr talman! Den här lagen är ju ganska ny, som jag sade. Den
            tolkas litet olika över landet. Jag tror att man så småningom
            kommer fram till en bra ordning.
          </note>
          <note>
            Det har kommit rapporter om att lagen börjar fungera bättre och
            bättre.
          </note>
          <note>
            Jag tror att frågan om överföring till kronofogden är för tidigt
            väckt. Jag tror att vi tills vidare måste ha dessa tre steg i
            skuldsaneringen så att vi får i gång lagen ordentligt och får
            en ordentlig praxisbildning.
          </note>
          <note type="speaker">
            Anf. 227 PER ROSENGREN (v) replik:
          </note>
          <note>
            Herr talman! Det sista var inte svar på någon fråga. Jag frågade
            alltså om det inte vore bättre att kronofogdemyndigheten fick
            överta statens borgenärsansvar. Det svar jag fick var inte svar
            på någon fråga.
          </note>
          <note>
            Den viktigaste frågan är ju trots allt vad Rune
          </note>
          <note>
            Berglund anser om finansieringsprincipen. Är det inte en väldigt
            viktig princip att finansieringsprincipen skall gälla när staten
            ålägger kommunerna fler arbetsuppgifter och nya arbetsuppgifter?
            Det står ju t.o.m. i samtliga budgetpropositioner som Socialdemokraterna
            lägger fram. Tycker inte Rune Berglund att det vore lämpligt att
            finansieringsprincipen gällde även när det gäller de arbetsuppgifter
            som man lägger på kommunen?
          </note>
          <note type="speaker">
            Anf. 228 RUNE BERGLUND (s) replik:
          </note>
          <note>
            Herr talman! Jag har den uppfattningen att kommunerna tills vidare
            själva skall sköta finansieringen.
          </note>
          <note>
            Det har visat sig att de kommuner som har en bra rådgivning själva
            tjänar pengar på det genom att de inte behöver ge ut så mycket
            i socialbidrag och att de slipper andra problem. I det nuvarande
            budgetläget finns det inga möjligheter att staten skulle kunna
            överföra medel.
          </note>
          <note>
            Sedan några år tillbaka har vi haft en annan princip, nämligen
            att vi delar ut pengar till kommunerna i påsar. Vi försöker att
            undvika specialdestinerade statsbidrag.
          </note>
          <note type="speaker">
            Anf. 229 TOMAS HÖGSTRÖM (m) replik:
          </note>
          <note>
            Herr talman! Jag har en fråga till Rune Berglund. I
          </note>
          <note>
            och med att gäldenären blir av med sina skulder kvarstår borgensmannen
            med sitt åtagande. Anser
          </note>
          <note>
            Rune Berglund att det är rimligt sett ur borgensmannens situation
            och utifrån den rättsordning som vi trots allt har haft tidigare
            här i Sverige?
          </note>
          <note type="speaker">
            Anf. 230 RUNE BERGLUND (s) replik:
          </note>
          <note>
            Herr talman! När man går i borgen skall man naturligtvis veta
            vad det är man gör. Man försätter sig i en situation där man är
            ställföreträdare för någon.
          </note>
          <note>
            Man garanterar alltså att t.ex. ett lån blir betalt. Jag tycker
            inte att det finns skäl att ändra på den ordningen just nu. Det
            gäller alltså att veta vad man gör när man skriver på en borgensförbindelse.
          </note>
          <note type="speaker">
            Anf. 231 TOMAS HÖGSTRÖM (m) replik:
          </note>
          <note>
            Herr talman! Det nya är att man förlorar sin regressrätt till
            den man har gått i borgen för. Det är det hemska i borgensmannens
            situation.
          </note>
          <note>
            Eventuella tillgångar som gäldenären i framtiden lyckas komma
            över har borgensmannen ingen rätt i.
          </note>
          <note>
            Det är bl.a. det som är själva kvintessensen i skuldsaneringslagen.
            Det är olyckligt.
          </note>
          <note type="speaker">
            Anf. 232 ROLF ÅBJÖRNSSON (kd):
          </note>
          <note>
            Herr talman! Jag skall hålla mig helt kort så här i den sena
            timmen.
          </note>
          <note>
            Det är framför allt moderaternas agerande som gör att jag ändå
            måste ta till orda. Det är beklämmande att man från det hållet
            fortfarande inte har insett att det måste finnas någon typ av
            skuldsaneringsinstitut i en civil rättsordning. Innan vi fick
            vår skuldsaneringslag lär vi har varit ett av de få västerländska
            länder som över huvud taget inte hade någon reglering. Det är
            alltså en ur alla synvinklar nödvändig reglering av en ohållbar
            situation när en person blir hopplöst överskuldsatt.
          </note>
          <note>
            Jag menar, som vi sade i utredningen på sin tid, att egentligen
            har inte upphovet till överskuldsättningen någonting med det hela
            att göra. Man konstaterar bara att en person är hopplöst överskuldsatt,
            och då måste man reglera det förhållandet, annars kommer vederbörande
            aldrig på fötter i någon mening. Man kan inte ha en rättsordning
            som innebär att enskilda människor hamnar i en fullständigt omöjlig
            situation, vad de än gör.
          </note>
          <note>
            Möjligen är det moderaternas motstånd som har gjort att lagen
            har blivit så fullständigt groteskt utformad som den är. Jag menar
            fortfarande att utredningens förslag till lagstiftning var helt
            ändamålsenlig. Det var i stort sett den reglering som gällde i
            Danmark.
          </note>
          <note>
            Den har fungerat i alla år utan några större problem.
          </note>
          <note>
            Det är egentligen bara vi som har hamnat i en väldigt konstig
            situation genom att vi har infört en trestegsraket. Det räcker
            alltså med tingsrätten och en god man.
          </note>
          <note>
            Här har man verkligen konstrat till ett förhållande som egentligen
            inte är särskilt märkvärdigt.
          </note>
          <note>
            Borgenärsfunktionen måste man ändå alltid säga något om. Det
            är hopplöst att notera skattemyndighetens avoghet. Det här måste
            föras över till Kronofogdemyndigheterna, vad man än hittar på
            i övrigt.
          </note>
          <note>
            Jag begriper inte vad det är för bekymmer med det här med borgensman.
            Går man i borgen så går man i sorgen. Det är bara att konstatera
            att regressrätten var värdelös. Det har inte med det här att göra.
          </note>
          <note>
            Klarläggande uttalanden har nu kommit från
          </note>
          <note>
            Högsta domstolen. Det ena målet efter det andra klarlägger alltså
            att de principer som man lade fram i utredningen gäller. Det är
            emellertid sorgesamt att se att det som man sade 1990 får man
            klarlägganden om nu, 1997. Det är sent. Men HD går ju på de riktlinjer
            som där lades fram. Myndigheterna är inte särskilt frejdiga, kort
            och gott, utan har legat väldigt lågt.
          </note>
          <note>
            En anmärkning till Per Rosengren: Jag tror i och för sig inte
            att man kan lägga det här hos Kronofogdemyndigheterna ur allmänna
            rättsliga principer. En civil fordran, en civil rättighet, får
            inte sättas ned, annat än av en domstol. Även om det skulle var
            praktiskt att ha Kronofogdemyndigheterna så går inte det rättsligt.
            Samtidigt är det fullständigt vansinnigt att lägga handläggningen
            hos en kronofogdemyndighet, som till sin natur är verkställande
            och inte beredande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 mars.)
          </note>
          <note>
            14 § Beslut om fortsatt ärendebehandling
          </note>
          <note>
            Kammaren beslöt att ärendebehandlingen skulle fortsätta vid morgondagens
            arbetsplenum.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:108 Ändrad länsindelning och försöksverksamhet i Västsverige
          </note>
          <note>
            1996/97:113 God man för ensamma flyktingbarn
          </note>
          <note>
            Motioner med anledning av prop. 1996/97:91 Internationella adoptionsfrågor
          </note>
          <note>
            1996/97:So23 av Gullan Lindblad m.fl. (m)
          </note>
          <note>
            1996/97:So24 av Barbro Hietala Nordlund m.fl. (s)
          </note>
          <note>
            1996/97:So25 av Sigrid Bolkéus m.fl. (s)
          </note>
          <note>
            1996/97:So26 av Stig Sandström m.fl. (v)
          </note>
          <note>
            1996/97:So27 av Roland Larsson m.fl. (c)
          </note>
          <note>
            1996/97:So28 av Thomas Julin m.fl. (mp)
          </note>
          <note>
            1996/97:So29 av Chatrine Pålsson m.fl. (kd)
          </note>
          <note>
            1996/97:So30 av Kerstin Heinemann och Lennart
          </note>
          <note>
            Rohdin (fp)
          </note>
          <note>
            med anledning av prop. 1996/97:109 Lokala styrelser med elevmajoritet
          </note>
          <note>
            1996/97:Ub11 av Sten Tolgfors (m)
          </note>
          <note>
            1996/97:Ub12 av Bertil Persson (m)
          </note>
          <note>
            med anledning av prop. 1996/97:132 Delgivning med aktiebolag
          </note>
          <note>
            1996/97:Ju17 av Rolf Åbjörnsson (kd)
          </note>
          <note>
            1996/97:Ju18 av Gun Hellsvik m.fl. (m)
          </note>
          <note>
            1996/97:Ju19 av Siw Persson m.fl. (fp)
          </note>
          <note>
            1996/97:Ju20 av Alice Åström och Per Rosengren (v)
          </note>
          <note>
            med anledning av redog. 1996/97:RB1 Fullmäktiges i
          </note>
          <note>
            Riksbanken förvaltningsberättelse för år 1996
          </note>
          <note>
            1996/97:Fi36 av Gudrun Schyman m.fl. (v)
          </note>
          <note>
            16 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 12 mars
          </note>
          <note>
            1996/97:233 av Michael Stjernström (kd) till inrikesministern
          </note>
          <note>
            Kommunala författningssamlingar
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 18 mars.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 mars
          </note>
          <note>
            1996/97:377 av Eva Goës (mp) till socialministern
          </note>
          <note>
            Drogen GHB
          </note>
          <note>
            1996/97:378 av Christel Anderberg (m) till justitieministern
          </note>
          <note>
            Polisens kostnader för hantering av gruvhål
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 12 mars
          </note>
          <note>
            1996/97:315 av Eva Goës (mp) till näringsministern
          </note>
          <note>
            Bakundammen
          </note>
          <note>
            1996/97:320 av Bertil Persson (m) till jordbruksministern
          </note>
          <note>
            Spel på hästar via Internet
          </note>
          <note>
            1996/97:333 av Ragnhild Pohanka (mp) till finansministern
          </note>
          <note>
            Etiska riktlinjer för företag
          </note>
          <note>
            1996/97:339 av Per Lager (mp) till kommunikationsministern
          </note>
          <note>
            E 6:ans utbyggnad
          </note>
          <note>
            1996/97:340 av Ronny Olander (s) till socialministern
          </note>
          <note>
            Snus
          </note>
          <note>
            1996/97:341 av Carina Hägg (s) till statsministern
          </note>
          <note>
            Löneförmåner m.m.
          </note>
          <note>
            1996/97:342 av Jan Backman (m) till kommunikationsministern
          </note>
          <note>
            Tillverkningen av tågboggier i Sverige
          </note>
          <note>
            1996/97:343 av Elisa Abascal Reyes (mp) till utrikesministern
          </note>
          <note>
            EU-parlamentets befogenheter
          </note>
          <note>
            1996/97:344 av Sonja Fransson (s) till statsrådet
          </note>
          <note>
            Ylva Johansson
          </note>
          <note>
            Skolans förståelse för barn med hjärnskada
          </note>
          <note>
            1996/97:345 av Ronny Olander (s) till jordbruksministern
          </note>
          <note>
            Översyn av gentekniklagen
          </note>
          <note>
            1996/97:346 av Agneta Lundberg (s) till miljöministern
          </note>
          <note>
            Gideälven
          </note>
          <note>
            1996/97:347 av Marie Wilén (c) till kommunikationsministern
          </note>
          <note>
            Orter för körkortsprov
          </note>
          <note>
            1996/97:348 av Carina Hägg (s) till miljöministern
          </note>
          <note>
            Klimatkonferensen i Kyoto
          </note>
          <note>
            1996/97:349 av Nils Fredrik Aurelius (m) till näringsministern
          </note>
          <note>
            IT och företagen
          </note>
          <note>
            1996/97:350 av Inger René (m) till miljöministern
          </note>
          <note>
            Försurande nedfall
          </note>
          <note>
            1996/97:353 av Annika Nordgren (mp) till statsrådet
          </note>
          <note>
            Ylva Johansson
          </note>
          <note>
            Vegetarisk skolmat
          </note>
          <note>
            1996/97:354 av Annika Nordgren (mp) till jordbruksministern
          </note>
          <note>
            Djuretiska frågor
          </note>
          <note>
            1996/97:356 av Elisa Abascal Reyes (mp) till statsrådet Leif
            Blomberg
          </note>
          <note>
            Minoriteters representation i kommittéer
          </note>
          <note>
            1996/97:358 av Åke Carnerö (kd) till statsrådet Maj-
          </note>
          <note>
            Inger Klingvall
          </note>
          <note>
            Änkepensionen
          </note>
          <note>
            1996/97:360 av Bertil Persson (m) till statsrådet Leif
          </note>
          <note>
            Pagrotsky
          </note>
          <note>
            Skåne och Invest in Sweden
          </note>
          <note>
            1996/97:361 av Owe Hellberg (v) till statsrådet Thomas Östros
          </note>
          <note>
            Rätten till bostadsbidrag vid gemensam vårdnad av barn
          </note>
          <note>
            1996/97:362 av Owe Hellberg (v) till statsrådet Maj-
          </note>
          <note>
            Inger Klingvall
          </note>
          <note>
            Rätten till bostadsbidrag vid gemensam vårdnad av barn
          </note>
          <note>
            1996/97:363 av Patrik Norinder (m) till jordbruksministern
          </note>
          <note>
            Jordbrukets framtidsnäring
          </note>
          <note>
            1996/97:364 av Per Lager (mp) till miljöministern
          </note>
          <note>
            Miljonprogrammets hus
          </note>
          <note>
            1996/97:365 av Birgitta Wichne (m) till justitieministern
          </note>
          <note>
            Åtgärder mot integritetskränkning
          </note>
          <note>
            1996/97:367 av Birgitta Gidblom (s) till socialministern
          </note>
          <note>
            Lagen om vård av missbrukare
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            19 § Kammaren åtskildes kl. 23.07.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 20 (delvis), av tredje vice talmannen därefter
            t.o.m. anf. 52
          </note>
          <note>
            (delvis), av andre vice talmannen därefter t.o.m. 8 § anf. 81
          </note>
          <note>
            (delvis), av talmannen därefter t.o.m. 9 § anf. 122 (delvis),
            av tredje vice talmannen därefter till ajourneringen kl.
          </note>
          <note>
            17.57, av andre vice talmannen därefter t.o.m. 11 § anf. 176
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
