<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--66</head>
          <docDate when="1997-02-14 00:00:00">1997-02-14 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            1996/97:66
          </note>
          <note>
            --------------------------------------------------------------------------------
          </note>
          <note>
            1 § Ledighet
          </note>
          <note>
            Tredje vice talmannen meddelade att Pär Nuder
          </note>
          <note>
            (s) ansökt om ledighet under tiden den 19 februari-
          </note>
          <note>
            15 september 1997.
          </note>
          <note>
            Kammaren biföll denna ansökan.
          </note>
          <note>
            2 § Meddelande om kompletteringsval till näringsutskottet
          </note>
          <note>
            Tredje vice talmannen meddelade att Socialdemokraternas riksdagsgrupp
            under Bo Finnkvists ledighet anmält hans ersättare Marina Pettersson
            som suppleant i näringsutskottet.
          </note>
          <note>
            Tredje vice talmannen förklarade vald till
          </note>
          <note>
            suppleant i näringsutskottet
          </note>
          <note>
            Marina Pettersson (s)
          </note>
          <note>
            3 § Meddelande om plan för kammarens sammanträden
          </note>
          <note>
            Tredje vice talmannen meddelade att plan för kammarens sammanträden
            under tiden mars-juni
          </note>
          <note>
            1997 delats ut till kammarens ledamöter.
          </note>
          <note>
            4 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelse:
          </note>
          <note>
            Interpellationerna 1996/97:146 och 164
          </note>
          <note>
            Till riksdagen
          </note>
          <note>
            Interpellation 1996/97:146 av Inga Berggren (m)
          </note>
          <note>
            om bostadsbidragen och interpellation 1996/97:164
          </note>
          <note>
            av Ulf Björklund (kd) om bostadsbidragen.
          </note>
          <note>
            Interpellationerna kommer att besvaras tisdagen den 25 februari
            1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 12 februari 1997
          </note>
          <note>
            Maj-Inger Klingvall
          </note>
          <note>
            5 § Svar på interpellation 1996/97:123 om häktena i Ängelholm
            och Östersund
          </note>
          <note>
            Anf. 1 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Maud Ekendahl har frågat mig vilka åtgärder jag
            är beredd att vidta för att komma till rätta med de problem som
            uppstått sedan häktena i Östersund och Ängelholm lagts ned. Enligt
            Maud Ekendahl har det visat sig att det inte var samhällsekonomiskt
            försvarbart att lägga ned dessa häkten.
          </note>
          <note>
            Som jag tidigare sagt med anledning av andra interpellationer
            och frågor i samma ämne är regeringen medveten om att nedläggningen
            av häktena medförde vissa nackdelar och kostnader för andra myndigheter.
          </note>
          <note>
            Regeringens bedömning är dock fortfarande att nedläggningarna
            totalt sett innebar en besparing för rättsväsendet.
          </note>
          <note>
            Såvitt jag känner till finns det inga studier som slår fast att
            nedläggningarna inte var samhällsekonomiskt försvarbara. Riksdagens
            revisorer anser t.ex.
          </note>
          <note>
            inte att man av de beräkningar som har gjorts när det gäller
            Östersundshäktet kan dra någon entydig slutsats om det var samhällsekonomiskt
            motiverat att lägga ned häktet eller inte. Nedläggningen av häktet
            i Östersund har medfört att polisen fått längre resor i samband
            med förhör. Kriminalvården svarar dock för transporten när en
            anhållen person har häktats, liksom för transport och inställelse
            av den häktade till huvudförhandling. Önskar polismyndigheten
            kompletterande förhör med en häktad, biträder kriminalvården med
            transport om det kan samordnas med något annat uppdrag. Maud Ekendahls
            antagande att polismännen i stället för att utföra sina normala
            arbetsuppgifter transporterar häktade är alltså inte riktigt.
          </note>
          <note>
            Häktet i Ängelholm var bara en provisorisk avdelning av Helsingborgshäktet,
            inrymd i polisens arrestlokaler. Det finns många andra häktesplatser
            i kriminalvårdens Malmöregion, och till Helsingborgshäktet är
            det bara cirka tre mil.
          </note>
          <note>
            Jag vill i detta sammanhang också peka på att domstolen på yrkande
            av åklagaren kan besluta att en häktad person tills vidare inte
            skall föras till häktet, om det är av synnerlig vikt att den häktade
            för utredning av brott som han eller hon är misstänkt för förvaras
            på någon annan plats än häktet, t.ex. i polisarrest.
          </note>
          <note>
            Regeringen har inlett ett omfattande arbete för att skapa en
            mer human häktesverksamhet. Bakgrunden till detta är bl.a. den
            kritik som framfördes från Europarådets s.k. tortyrkommitté. Varken
            häktet i Östersund eller häktesfilialen i Ängelholm uppfyllde
            de krav som bör ställas på ett modernt häkte, t.ex. när det gäller
            möjlighet till gemensamma utrymmen.
          </note>
          <note>
            Verksamheten inom kriminalvården måste bedrivas på ett rationellt
            sätt. Om det inte finns underlag för ett häkte kan det inte drivas
            vidare. Under förra året låg det genomsnittliga platsutnyttjandet
            på 77 %.
          </note>
          <note>
            Om man bara ser till beläggningssituationen skulle alltså fler
            häkten kunna läggas ned. Kriminalvårdsstyrelsen har dock valt
            att tills vidare behålla befintliga häkten bl.a. med hänsyn till
            önskemål från övriga myndigheter inom rättsväsendet.
          </note>
          <note>
            Kriminalvården och polisen ansvarar för olika sorters lokaler
            där frihetsberövade förvaras, häkten respektive polisarrester.
            Kriminalvårdsstyrelsen och
          </note>
          <note>
            Rikspolisstyrelsen har tillsatt en gemensam utredning för att
            klarlägga om samarbetet mellan polis och kriminalvård på detta
            område kan utökas och hur det i så fall bör genomföras. Syftet
            är att finna lösningar som totalt sett leder till en mer kostnadseffektiv
            verksamhet, samtidigt som man beaktar högt ställda krav både på
            ett humant omhändertagande och på tillgänglighet i samband med
            utredningsverksamheten. I uppdraget ingår bl.a. att inventera
            samtliga häkten och arrester med avseende på kapacitet och standard.
          </note>
          <note>
            Jag kommer naturligtvis att studera resultatet av denna utredning
            med stort intresse och därefter överväga om det finns anledning
            att vidta några åtgärder från regeringens eller riksdagens sida.
          </note>
          <note type="speaker">
            Anf. 2 MAUD EKENDAHL (m):
          </note>
          <note>
            Herr talman! Jag vill börja med att tacka justitieminister Laila
            Freivalds, som återigen är villig att ställa upp i en debatt vad
            gäller häktesnedläggningar.
          </note>
          <note>
            I dag har jag inte för avsikt att ta upp fallet med Ängelholmshäktet,
            som vid nedläggningsplaneringen skulle ersättas med nya häktesplatser
            i Helsingborg, eftersom jag här inte har någon framgång.
          </note>
          <note>
            När vi diskuterade häktesnedläggningen här i kammaren den 11
            december 1995 sade justitieministern mot slutet av debatten följande:"Jag
            vill understyrka att det är frågan om en ganska omfattande totalbesparing.
            Även om det innebär att kostnader ökar på annat håll, vilket ofta
            sker när man förändrar en organisation och dess arbetssätt, är
            det viktiga naturligtvis ändå att slutresultatet innebär en bättre,
            effektivare och billigare verksamhet". Även av svaret i dag framgår
            att regeringens bedömning är att nedläggningarna totalt sett inneburit
            en besparing för rättsväsendet.
          </note>
          <note>
            Herr talman! Min första fråga är: På vilka grunder kan man påstå
            detta? Kan justitieministern presentera några siffror som pekar
            på att så är fallet? Det stämmer vad justitieministern framhåller
            här i dag, att jag inte tror på att det var samhällsekonomiskt
            försvarbart att lägga ned häkten. Visst har det blivit billigare
            och måhända effektivare för kriminalvården, men inte för polisväsendet.
          </note>
          <note>
            När det gäller nedläggningen av häktet i Östersund fanns det
            i revisorernas berättelse någon form av en ekonomisk konsekvensanalys.
            Men "någon form"
          </note>
          <note>
            tolkar jag som att det saknas en ordentligt utförd ekonomisk
            konsekvensanalys. Av tillgänglig dokumentation framgick det inte
            vilka andra anstalter eller häkten regeringen vid tillfället för
            beslut hade övervägt att lägga ned. Det tolkar jag som att man
            lade ned häktet i Ängelholm utan någon som helst ekonomisk konsekvensanalys.
            Vad anser justitieministern?
          </note>
          <note>
            Vidare pekar revisorerna på att det inte fanns någon dokumenterad
            redovisning av besparingsmöjligheter genom rationalisering av
            befintlig verksamhet.
          </note>
          <note>
            Justitieministern informerar mig i sitt svar att man nu har tillsatt
            en utredning från Kriminalvårdsstyrelsen och Rikspolisstyrelsen
            som har till uppgift att bl.a.
          </note>
          <note>
            inventera samtliga häkten och arrester vad gäller kapacitet och
            standard. Jag får väl ändå bli glad över att en utredning tillsatts.
            Det tyder på ett litet erkännande att man förstått att det finns
            problem ute på fältet. Min fråga till justitieministern är: Hur
            lång tid skall utredningen pågå?
          </note>
          <note>
            När det gäller häktena i Ängelholm och Östersund: Borde man inte
            återigen öppna dessa nedlagda häkten tills man finner annan lösning,
            om man nu gör det?
          </note>
          <note type="speaker">
            Anf. 3 SIGGE GODIN (fp):
          </note>
          <note>
            Herr talman! I interpellationssvaret behandlas två häkten. Jag
            skall hålla mig till det i Östersund, eftersom jag väl känner
            till förhållandena där.
          </note>
          <note>
            Som justitieministern vet transporteras folk till
          </note>
          <note>
            Härnösand nu när häktet i Östersund är nedlagt, och när det är
            fullt där körs de till Gävle eller Falun. Det blir väldigt långa
            resor - mellan Östersund och Härnösand är det 46 mil tur och retur.
            Det har sagts att
          </note>
          <note>
            Riksdagens revisorer har tittat på det här. De säger i sin skrivning
            att i Östersunds kommuns antagande framstår nedläggningen av häktet
            som tveksamt i både statsfinansiellt och samhällsekonomiskt perspektiv.
            I
          </note>
          <note>
            Kriminalvårdsstyrelsens antagande beräknas nedläggningen vara
            statsfinansiellt lönsam. Men, säger revisorerna, det är inte självklart
            att nedläggningen är samhällsekonomiskt lönsam då även de negativa
            kvalitativa effekterna beaktas.
          </note>
          <note>
            Nu finns det en mycket bra och genomlysande studie som har gjorts
            uppe i Östersund av hur nedläggningen samhällsekonomiskt har slagit
            och vad den har kostat. I den studien har det visat sig - precis
            som man kunde förstå - att Kriminalvårdsstyrelsen sparar pengar
            medan kostnaderna för polisen, domstolarna, åklagarna, advokaterna,
            transporttjänsterna och
          </note>
          <note>
            Wasakronan ökar. Sammantaget blir kostnaderna ungefär lika stora,
            eller kanske t.o.m. något större.
          </note>
          <note>
            Herr talman! Förutom de samhällsekonomiska aspekterna måste också
            rättssäkerheten vägas in. Advokaterna reser som regel en gång
            till häktet i Härnösand. Resekostnaderna för dem uppgår till 850
            kr per timme. Ibland anser de att de behöver göra fler än ett
            besök, men så sker inte. Om det nu blir så att det kommer att
            krävas prövningstillstånd till hovrätten måste naturligtvis ytterligare
            resor företas, eftersom utredningarna måste vara grundligare.
            Det har visat sig att Advokatsamfundet har pekat på risken för
            att rättssäkerheten inte kan upprätthållas.
          </note>
          <note>
            Jag vill fråga statsrådet: Vad är rättssäkerheten värd? Kan man
            lägga några ekonomiska aspekter på det? Borde inte detta väga
            över till fördel för ett häkte i Östersund? Med detta inbegripet:
            Är regeringen beredd att ompröva frågan om häktet i Östersund
            när utredningen kommer att presenteras för statsrådet?
          </note>
          <note>
            Såväl domare och åklagare som advokater som är involverade i
            verksamheten är djupt oroade över kvaliteten på utredningarna.
            Som norrlänning frågar man sig om det är rimligt att människor
            transporteras kors och tvärs i Mellannorrland när risken är uppenbar
            för att frågorna inte utreds i grunden. Jag vill påstå att skattebetalarna
            inte accepterar att sådana här dåligt underbyggda beslut läggs
            fram. Det är inte rimligt att advokaterna, polisen och ibland
            även åklagarna reser omkring och sitter timme efter timme i en
            bil. De borde kunna utföra något effektivare och mer kvalificerat
            arbete än att köra runt i bil.
          </note>
          <note>
            Avser statsrådet att ta upp frågan på nytt när den senaste utredningen
            presenteras, och fundera över om det inte går att återställa häktet
            i Östersund?
          </note>
          <note>
            Anf. 4 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Det föreligger inga nya studier beträffande konsekvenserna
            av nedläggningarna av de här två häktena, Maud Ekendahl. Det är
            fortfarande samma material som jag grundar mitt svar på. Rikspolisstyrelsen
            och Kriminalvårdsstyrelsens gemensamma arbete för att komma fram
            till ett maximalt utnyttjande av de gemensamma lokalerna kommer,
            enligt uppgift från dem själva, att vara färdigt någon gång under
            våren.
          </note>
          <note>
            Sigge Godin frågade om den utredning som Länsstyrelsen i Östersund
            bedriver och vilka slutsatser jag kommer att dra av den. Låt oss
            vänta och se till dess jag har fått ta del av den. Jag är inte
            säker på att jag vare sig nu eller då kan bekräfta riktigheten
            i de här uppgifterna, men jag kommer givetvis att ta del av dem.
          </note>
          <note>
            Jag tror att Sigge Godin underskattar betydelsen av att Kriminalvårdsstyrelsen
            och Polisen nu har insett betydelsen av att samarbeta, även när
            det gäller en sådan fråga som utnyttjande av lokaler. Detta skall
            ses bl.a. mot bakgrund av att rättsmyndigheterna måste agera på
            sådant sätt att de främjar en bra utredning av det brott som är
            aktuellt.
          </note>
          <note>
            Jag anser att det också i det här sammanhanget är viktigt att
            myndigheterna utnyttjar de rättsliga möjligheter som finns att
            under utredningens intensivaste fas utnyttja andra möjligheter
            än placering i häkte. Dessutom är häktet i Östersund numera ombyggt
            och används för andra ändamål, Sigge Godin.
          </note>
          <note type="speaker">
            Anf. 5 MAUD EKENDAHL (m):
          </note>
          <note>
            Herr talman! Justitieministern hänvisar till att det bara är
            tre mil från Ängelholmshäktet till Helsingborgshäktet. Men där
            är det ju nästan så gott som fullbelagt! Man kan inte placera
            de häktade där. Därför måste de här personerna transporteras till
            Kristianstad dit det är en enkel resa på 10 mil, dvs. 20 mil tur
            och retur. Sedan skall utredarna åka tur och retur till Kristianstad
            för att hålla sina förhör. Jag tycker att det är slöseri med dyrbar
            arbetskraft att ta upp tre och en halv till fyra timmar som restid
            bara för att kunna hålla ett förhör. Poliserna behöver vara på
            sin hemort för att kunna göra andra utredningar också, och inte
            ligga på vägarna som några chaufförer.
          </note>
          <note>
            Det finns också en annan möjlighet som justitieministern har
            pekat på - att man kan begära anstånd och använda sig av de arrestlokaler
            som finns. Ja, men då måste polisen hyra in arrestvakter för dessa
            lokaler dygnet runt. Återigen belastar man kontot för polisväsendet
            medan Kriminalvårdsstyrelsen kommer undan. Det är just det som
            jag tycker är orättvist. Jag undrar varför justitieministern inte
            vill inse, eller inte förstår, att polisväsendet belastas med
            mer kostnader medan man tror sig spara pengar på kriminalvården.
          </note>
          <note>
            Det är där som orättvisan ligger.
          </note>
          <note>
            Justitieministern framhåller vikten av att verksamheten inom
            kriminalvården skall bedrivas rationellt.
          </note>
          <note>
            Det kan jag hålla med om. Men nu har vi ju också hört hur poliserna
            har det, och varför skall inte de kunna få arbeta rationellt?
            Det gör de inte när de måste åka och hålla sina förhör från Östersund
            till
          </note>
          <note>
            Härnösand, Falun och Umeå - som Sigge Godin sade
          </note>
          <note>
            - och från Ängelholm till Kristianstad, Trelleborg eller Malmö.
          </note>
          <note>
            Till sist är jag glad för att utredningen inte tar så lång tid.
            Jag hoppas att vi får ett svar med det snaraste när den är klar.
          </note>
          <note type="speaker">
            Anf. 6 SIGGE GODIN (fp):
          </note>
          <note>
            Herr talman! Utredningen kommer att presenteras för justitieministern,
            så vi behöver inte orda så mycket om den. Jag har fakta, t.o.m.
            i den mapp som jag har med mig här, som visar att detta inte går
            ihop.
          </note>
          <note>
            Jag frågar än en gång: Tycker justitieministern att man skall
            väga in rättssäkerheten i detta? I så fall väger det över så att
            man måste hitta en annan lösning.
          </note>
          <note>
            Under fjolåret gjorde poliserna 3 000 mantimmar i bil på grund
            av häktesnedläggningen. De borde göra viktigare saker. Jag tror
            att vi är helt överens om att vi egentligen har ytterst få poliser
            i det här landet, och att de skall utföra polisarbete och inte
            behöva åka jättelånga sträckor på kanske 46 mil för att utreda
            frågor ytterligare. Man kan ju tycka att vissa skulle kunna få
            stanna i Östersund och att man kan lösa det hela på ett enklare
            sätt. Men det kanske inte är så enkelt som det ser ut?
          </note>
          <note>
            När både domare, åklagare och advokater är tveksamma till systemet
            på grund av att rättssäkerheten kan naggas i kanten måste man
            utgå från att det är så.
          </note>
          <note>
            Frågan är: Vad är rättssäkerheten värd?
          </note>
          <note>
            Som norrlänning kan jag förstå att ni som lever i de här delarna
            av landet inte riktigt kan känna hur ruskigt långt det blir att
            köra dessa sträckor. Det finns också exempel på anhöriga som behöver
            besöka de häktade och som inte tar sig fram och tillbaka på en
            dag från t.ex. Gäddede norr om Östersund till Härnösand. Detta
            är väl också en mänsklig rättighet?
          </note>
          <note>
            Frågan är: Om det är rätt som jag säger, justitieministern, att
            detta inte går ihop, är då regeringen beredd att ompröva frågan
            om häktet i Östersund?
          </note>
          <note>
            Anf. 7 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Maud Ekendahls påstående om överbeläggning i Helsingborg
            har inte stöd i statistiken. Genomsnittsbeläggningen är där 82
            %. Det är möjligt att det finns en marginell ökning av polisens
            kostnader för arresten, men polisen måste ha arrestvakter vid
            sina arrester oberoende av om där finns häktade personer eller
            inte.
          </note>
          <note>
            Till Sigge Godin vill jag säga att det är alldeles riktigt att
            det är någonting som inte går ihop i resonemanget. Det antal timmar
            Sigge Godin påstår att polisen tillbringar för att frakta häktade
            är för mig obegripligt mot bakgrund av att den uppgift jag har
            är att under hela 1996 skötte kriminalvården transporterna till
            och från häktet.
          </note>
          <note type="speaker">
            Anf. 8 MAUD EKENDAHL (m):
          </note>
          <note>
            Herr talman! Jag kan hålla med justitieministern.
          </note>
          <note>
            Jag vet att det är en beläggning på 82 %, men det är ju en genomsnittlig
            beläggning. När polisen i Ängelholm är i behov av platser i Helsingborg,
            så finns det inga platser. Man kan inte titta på siffror teoretiskt.
            Man får titta på hur verkligheten ser ut, även om beläggningen
            kanske är 80 %. Så är verkligheten. Jag tycker att justitieministern
            inte bara skall hänvisa till siffror utan ta reda på hur verkligheten
            ser ut i stället.
          </note>
          <note>
            Till sist vill jag ta upp ytterligare en fråga. Justitieministern
            hänvisar till att varken häktet i Östersund eller häktet i Ängelholm
            uppfyllde kraven från Europarådets tortyrkommitté på grund av
            att det inte fanns gemensamma utrymmen. Häktade skall självfallet
            ha gemensamma utrymmen. I Östersund hade de gemensamma utrymmen
            där de kunde spela pingis och ha litet andra aktiviteter. I Ängelholm
            har man nyligen, innan häktesnedläggningen, moderniserat och gjort
            ombyggnader för många miljoner. När man lyfter fram tortyrkommitténs
            synpunkter får man nästan en känsla av att vi skulle ha väldigt
            odrägliga förhållanden i svenska häkten. Det kan jag inte hålla
            med om.
          </note>
          <note>
            Det kan ju inte vara som på Hotell Savoy.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:126 om åtgärder för att bryta
            brottskurvan
          </note>
          <note>
            Anf. 9 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Gun Hellsvik har frågat mig vilka åtgärder jag avser
            att vidta för att vi i Sverige skall lyckas återskapa ordningen
            och bryta brottskurvan på motsvarande sätt som polisen lyckats
            med i New
          </note>
          <note>
            York.
          </note>
          <note>
            Polisen i New York har angripit brottsligheten genom en medveten
            och konsekvent strategi för att i högre grad än vad som varit
            fallet tidigare ingripa mot klotter, ordningsstörningar och annan
            s.k. vardagsbrottslighet för att därigenom förhindra en utveckling
            mot grövre brottslighet.
          </note>
          <note>
            Det är givetvis glädjande att man i en storstad som tidigare
            varit mycket hårt drabbad av hög brottslighet tycks ha lyckats
            bryta brottskurvan. Men för att kunna tolka statistiken, och framför
            allt för att rätt förstå den, behövs kunskap om t.ex. relevanta
            bakgrundsfaktorer och andra omständigheter. Att jämföra förhållandena
            i New York med dess omfattande brottslighet och förfall med läget
            i vårt land är orealistiskt. Arbetsmetoden som New York-polisen
            använde är dock intressant.
          </note>
          <note>
            Gun Hellsvik påstår att besparingar inom polisen redan lett till
            att vi i dag har färre poliser på gator och torg. Mot det vill
            jag anföra att resurserna för närpolisverksamheten under det senaste
            året har utökats från
          </note>
          <note>
            12 % till 20 % av polisens totala resurser. Detta har förstärkt
            möjligheten för polisen att finnas på platser vid tider där risken
            annars är stor att brott begås.
          </note>
          <note>
            Vid polisen i Eskilstuna bedrivs sedan ett år tillbaka ett projekt
            som syftar till att förebygga våldsbrott och ordningsstörningar
            i stadskärnan. Detta åstadkoms genom att polisen konsekvent ingriper
            mot ordningsstörningar och andra vardagsbrott. Polisen använder
            en arbetsmetod som utgår från att ingripanden mot mindre allvarliga
            brott i ett tidigt skede kan hindra en fortsatt brottsutveckling.
            Forskningsenheten vid Polishögskolan beräknar vara klar med en
            utvärdering av projektet till i sommar.
          </note>
          <note>
            Det arbete som bedrivs i Eskilstuna är ett exempel på det problemorienterade
            arbetssätt som håller på att utvecklas inom hela polisverksamheten.
            Regeringen följer givetvis noggrant resultaten av såväl Eskilstunapolisens
            som övriga myndigheters insatser för att bryta brottskurvan och
            dra erfarenheter av detta.
          </note>
          <note>
            Förutom att polisen utvecklar närpolisverksamheten och arbetar
            på det problemorienterade sättet är det mycket viktigt att polisen
            har effektiva instrument för att lyckas i det brottsförebyggande,
            brottsbeivrande och brottsbekämpande arbetet. Det är mot den bakgrunden
            den kraftiga satsningen på metodutveckling, modern teknik och
            samverkan både i Sverige och i internationella sammanhang skall
            ses.
          </note>
          <note>
            För att säkerställa det framtida behovet av poliser har regeringen
            givit Rikspolisstyrelsen i uppdrag att i detalj planera för den
            nya grundutbildningen av poliser. Arbetet skall vara inriktat
            på att utbildningen kan inledas senast år 1998. På så sätt kommer
            nya poliser att tillföras polisverksamheten senast kring sekelskiftet.
          </note>
          <note>
            För att bryta utvecklingen mot fler brott är det nödvändigt att
            de resurser som finns används där de gör mest nytta. Därför gav
            regeringen för ett år sedan
          </note>
          <note>
            Riksrevisionsverket i uppdrag att granska polisväsendet utifrån
            den utgångspunkten. Riksrevisionsverket har därefter redovisat
            ett antal områden där det finns rationaliseringsutrymme. Beräkningar
            visar också att resurser kan frigöras för att i stället föras
            över till närpolisverksamheten och den kvalificerade kriminalpolisverksamheten.
          </note>
          <note>
            Jag vet att Rikspolisstyrelsen tillsammans med länspolismästarna
            arbetar intensivt för att få ordning på polisväsendets ekonomi
            och för att resurserna skall användas så effektivt som möjligt.
            Regeringen följer dessutom noga utvecklingen både vad avser verksamhet
            och ekonomi.
          </note>
          <note>
            För att bryta brottskurvan krävs det emellertid mer än poliser
            och insatser från rättsväsendet i övrigt. För att på sikt kunna
            minska brottsligheten krävs det att man angriper dess orsaker.
            Därför är det av avgörande betydelse att alla som kan påverka
            brottsligheten -
          </note>
          <note>
            myndigheter, föreningar, företag och enskilda - engageras i det
            brottsförebyggande arbetet. Det brottsförebyggande program som
            regeringen presenterat och den kommitté som tillsatts för att
            genomföra intentionerna i programmet ger nu en unik möjlighet
            att på allvar få ett genombrott för det brottsförebyggande arbetet,
            och därmed också minska brottsligheten.
          </note>
          <note type="speaker">
            Anf. 10 GUN HELLSVIK (m):
          </note>
          <note>
            Herr talman! Jag ber att få tacka justitieministern för svaret.
            Justitieministern avslutar sitt svar med:
          </note>
          <note>
            "För att bryta brottskurvan krävs det emellertid mer än poliser
            och insatser från rättsväsendet i övrigt. För att på sikt kunna
            minska brottsligheten krävs det att man angriper dess orsaker."
          </note>
          <note>
            Det är faktiskt det min interpellation handlar om.
          </note>
          <note>
            En av orsakerna till brottslighet är låg upptäcktsrisk.
          </note>
          <note>
            En annan är för sena reaktioner mot unga som begår brott. Både
            dessa orsaker kan till stor del åtgärdas med ett starkt rättsväsende.
            Alla som studerat vad som hänt i New York ser polisens resurser
            och insatser som en viktig förutsättning för den nedåtgående brottskurvan.
          </note>
          <note>
            Jag undrar därför om justitieministern inte anser att det skulle
            vara en fördel om vår polis kunde ingripa mot alla småbrott, t.ex.
            klotter, utan att det inkräktar på arbetet med t.ex. ekobrottsligheten.
          </note>
          <note>
            Jag undrar också om justitieministern inte anser att det skulle
            vara positivt om de flesta småbrott blev föremål för åtal på ett
            liknande sätt som skedde under snatterikampanjen, eller antisnatterikampanjen
            kanske man skall kalla den, 1992.
          </note>
          <note>
            Justitieministern pekar också på att resurserna för närpolisverksamheten
            ökat från 12 % till 20 % av de totala resurserna. Dessa 20 % ligger
            i och för sig under den norm som eftersträvas. Detta med en ökning
            från 12 % till 20 % kan låta bra, men man bör vara medveten om
            att procentsatser inte säger så särskilt mycket. Om vi talar om
            12 % av 1 000 är det
          </note>
          <note>
            120. Men höjer vi till 20 % men av 500, blir det färre.
          </note>
          <note>
            Då är det 100. Procentsatserna är ointressanta. Det är numerären
            som är intressant.
          </note>
          <note>
            Det är också intressant att se hur det ser ut i verkligheten.
            I måndags besökte jag ett närpolisområde i
          </note>
          <note>
            Mellansverige. Området, som främst omfattar landsbygd, har inte
            resurser för att ha egna lokaler ute i området. Man är i stället
            samlokaliserad med den gamla polismyndigheten. Dessa närpoliser
            har dessutom sju mils avstånd mellan sitt områdes ytterområden,
            och som grädde på moset skall en tredjedel av arbetstiden avsättas
            för utryckningsverksamhet. Talar vi i procentsatser innebär det
            att den tjugoprocentiga resursen därmed omedelbart krymper med
            33 %.
          </note>
          <note>
            Åter till New York och USA. Där talar man om quality of life
            offences. Gör vi litet våld på terminologin borde vi i Sverige
            införa begreppet angrepp på annans livskvalitet.
          </note>
          <note>
            Jag undrar om justitieministern inte håller med mig om att ett
            sätt att visa solidaritet med medborgarna skulle vara att tydligt
            och med kraft ingripa mot angrepp på annans livskvalitet.
          </note>
          <note>
            Anf. 11 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Jag håller fullständigt med om det som Gun Hellsvik
            säger. Vi tycks vara fullständigt överens om hur den här frågan
            borde skötas. Även om hon inte nämnde det utgår jag från att Gun
            Hellsvik håller med om att t.ex. Eskilstunamodellen är ett bra
            exempel på hur man i Sverige kan anpassa den typ av arbetsmetoder
            som tillämpas i New York. Vi tycks vara helt överens.
          </note>
          <note type="speaker">
            Anf. 12 GUN HELLSVIK (m):
          </note>
          <note>
            Herr talman! Jag är också övertygad om att vi är överens om målet.
            Men mål nås inte enbart genom att man uttalar att man har målet.
            Mål nås inte heller genom att man i en budgetproposition eller
            i andra propositioner talar om vad man vill. Man måste också vara
            beredd att vidta konkreta åtgärder. De konkreta åtgärder som kommer
            från regeringens sida går enligt min uppfattning i motsatt riktning.
          </note>
          <note>
            Vi är, det är jag övertygad om, överens om vikten av närpolisverksamhet
            för att bryta brottskurvan. Men då räcker det inte med att ha
            normer för att en viss procentsats - jag minns inte vad målet
            är, men jag tror att det ligger på 30 % - skall användas till
            närpolisverksamhet. Man måste också se till att dessa 30 %
          </note>
          <note>
            resulterar i en hög numerär.
          </note>
          <note>
            Vi har ju färska exempel på att det som sker i verkligheten går
            i motsatt riktning. Vad har vi att vänta oss i Stockholms län?
            I och för sig har man där gjort precis vad justitieministern lovat,
            låtit bli att säga upp poliser. Men då har man i stället fått
            säga upp administrativ personal för att klara sina besparingar.
            Jag har fått litet olika uppgifter - 472 och 477
          </note>
          <note>
            är siffror jag hört - på hur många som nu har varslats om uppsägning.
            Samtidigt får vi reda på att länspolismästaren räknar med att
            man för att kunna ersätta dessa administrativa tjänster måste
            ta 300 poliser som skall utföra arbetet - som skall klara av reception
            och allt annat nödvändigt arbete. Då kan jag inte se hur vi skall
            kunna nå det mål som vi har gemensamt.
          </note>
          <note>
            Vi vet också att vi även framöver får problem. Vi har ingen polisutbildning.
            Vi har fått reda på att utbildningen skall komma i gång, men vi
            får ju inte nya poliser samma dag som den gör det. Enligt de uppgifter
            jag har kommer det att finnas ett rekryteringsbehov 1998, samma
            år som polisutbildningen skall komma i gång. Hur skall man då
            fylla de här tjänsterna?
          </note>
          <note>
            Vi är inte betjänta av procentsatser, vi är betjänta av duktiga
            poliser som kan medverka till att vi också lyckas bryta brottskurvan.
            För tillfället är den på alldeles fel väg.
          </note>
          <note>
            Anf. 13 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Vi tycks också vara överens, Gun
          </note>
          <note>
            Hellsvik, om att en del polismyndigheter befinner sig i en delvis
            mycket bekymmersam situation. Bakgrunden till det är ju en skall
            vi säga inte så bra skött ekonomi, vad gäller polisens resurser,
            under ganska många år. På den punkten har Gun Hellsvik naturligtvis
            del i ansvaret.
          </note>
          <note>
            Men vi tycks alltså vara överens om att det är en bekymmersam
            situation, som är svårlöst på sina håll.
          </note>
          <note>
            Vad jag inte riktigt kan förstå är vad Gun Hellsvik egentligen
            syftar på. Vad är det för konkreta åtgärder som regeringen borde
            ha vidtagit men inte har vidtagit?
          </note>
          <note>
            Jag har faktiskt granskat Moderaternas alternativ till vår budget;
            jag har ju anat i det som Gun Hellsvik säger men inte riktigt
            uttalar att vi borde ha givit polisen mer resurser för att kunna
            möta problemen.
          </note>
          <note>
            Men det tycks inte vara Gun Hellsviks uppfattning. Gun Hellsvik
            har inte föreslagit några ytterligare resurser till polisen. Hade
            så varit fallet hade vi kunnat diskuterat det. Men det moderata
            budgetalternativet avviker inte från regeringens i det avseendet.
          </note>
          <note type="speaker">
            Anf. 14 GUN HELLSVIK (m):
          </note>
          <note>
            Herr talman! Det är naturligtvis inte helt lätt att hålla rätt
            på alla delar av andra partiers förslag. Vi moderater föreslog
            faktiskt att polisen innevarande år skulle få 150 miljoner utöver
            regeringens förslag.
          </note>
          <note>
            Anf. 15 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Det är inte alls svårt för mig att hålla reda på
            vad andra partiers budgetförslag innehåller.
          </note>
          <note>
            Jag anser att det är en av mina uppgifter att göra det.
          </note>
          <note>
            Det moderata förslaget innebär att polisen borde få 129 miljoner
            kronor till. Men, säger moderaterna, de pengarna skall användas
            till Schengensamarbetet, inte till närpoliser eller till brottsutredning.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:156 om tydlig reaktion mot
            unga kriminella
          </note>
          <note>
            Anf. 16 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Gun Hellsvik har frågat mig vilka åtgärder jag avser
            att vidta för att Ungdomsbrottskommitténs eniga förslag snarast
            föreläggs riksdagen för ställningstagande.
          </note>
          <note>
            Som Gun Hellsvik väl känner till har, sedan Ungdomsbrottskommittén
            lämnade sitt betänkande, arbetet fortgått inom departementet för
            att bredda underlaget för den fortsatta beredningen av frågan
            om påföljdssystemet för unga lagöverträdare.
          </note>
          <note>
            Den förra regeringen angav i propositionen om handläggning av
            ungdomsmål (prop. 1994/95:12)
          </note>
          <note>
            vissa riktlinjer för det fortsatta reformarbetet av påföljdssystemet
            för unga lagöverträdare. Något fullständigt förslag lades således
            inte fram, trots att ärendet redan då beretts under relativt lång
            tid i departementet. Det kan konstateras att de angivna riktlinjerna
            i väsentliga avseenden skilde sig från de förslag Ungdomsbrottskommittén
            lämnat. Som Gun Hellsvik konstaterat avslogs denna del av förslaget
            av riksdagen och förutsättningarna för det fortsatta beredningsarbetet
            kom att förändras. Utgångspunkten för det fortsatta beredningsarbetet
            har därefter varit att tillvarata grundtankarna i Ungdomskommitténs
            förslag, dock med bibehållande av principen om att huvudansvaret
            för unga lagöverträdare skall ligga inom socialtjänsten. Ungdomar
            bör så långt det är möjligt hållas utanför kriminalvården i allmänhet
            och fängelserna i synnerhet.
          </note>
          <note>
            Resultatet av detta arbete kommer inom kort att redovisas i en
            departementspromemoria. Denna kommer självfallet att bli föremål
            för remissbehandling. Jag kan i korthet säga följande om de förslag
            som presenteras i promemorian.
          </note>
          <note>
            I promemorian kommer att lämnas förslag om att påföljden överlämnande
            till vård inom socialtjänsten skall stramas upp. I promemorian
            kommer också att föreslås en ny frihetsberövande påföljd i syfte
            att på ett avgörande sätt minska användningen av fängelsestraffet
            för de yngsta lagöverträdarna.
          </note>
          <note>
            För att påföljden överlämnande till vård inom socialtjänsten
            skall kunna utgöra ett trovärdigt alternativ till övriga påföljder
            bör de straffrättsligt motiverade kraven på förutsebarhet, proportionalitet
            och konsekvens få ett större utrymme än för närvarande.
          </note>
          <note>
            För att uppnå ett större mått av förutsebarhet föreslås i promemorian
            att de yttranden som socialnämnden lämnar i ungdomsmål ges ett
            utförligare innehåll och att det i yttrandet skall ingå en vårdplan.
          </note>
          <note>
            Härigenom får domstolarna ett bättre underlag i frågan om vilka
            åtgärder som socialtjänsten avser att vidta om den unge överlämnas
            till vård inom socialtjänsten.
          </note>
          <note>
            I syfte att bättre tillgodose proportionalitetsprincipen föreslås
            att domstolen på ett mer uttalat sätt än för närvarande skall
            pröva om socialnämndens planerade insatser är tillräckligt ingripande
            med hänsyn till den unges brottslighet. Detta innebär att domstolen
            bör bestämma påföljden till vård inom socialtjänsten endast om
            den finner att de planerade åtgärderna är så ingripande för den
            unge att de står i rimlig proportion till brottet.
          </note>
          <note>
            Ett större mått av proportionalitet skall enligt förslaget kunna
            åstadkommas genom en utökad användning av s.k. tilläggsstraff.
            Huvudregeln skall vara att ett överlämmande till vård inom socialtjänsten
            förenas med dagsböter. Dessutom föreslås ett nytt tilläggsstraff,
            ungdomstjänst, som skall dömas ut i form av en särskild föreskrift
            vid överlämnande till vård inom socialtjänsten. Föreskriften innebär
            att den unge skall utföra oavlönat arbete eller delta i en särskilt
            anordnad verksamhet under ett av domstolen bestämt antal timmar,
            lägst 20 och högst 100 timmar.
          </note>
          <note>
            För att tillgodose kravet på konsekvens föreslås en effektivare
            ordning för att kunna bestämma ny påföljd i sådana fall där den
            planerade vård som socialnämnden angett i sitt yttrande inte kommer
            till stånd. Om det framgår av socialnämndens yttrande att vården
            av den unge skall ske på frivillig grund, skall domstolen vid
            överlämnandet meddela en särskild föreskrift om att den unge skall
            underkasta sig den planerade vården. Om föreskriften inte följs
            riskerar han att överlämnandepåföljden undanröjs och ersätts av
            någon annan påföljd.
          </note>
          <note>
            Som jag tidigare nämnt kommer det i promemorian också att föreslås
            en ny form av frihetsberövande, överlämnande till vård vid särskilt
            ungdomshem, som påföljd för brott som begåtts av den som var under
            18
          </note>
          <note>
            år vid brottstillfället. Denna påföljd kan bara komma i fråga
            om det finns synnerliga skäl. Den nya påföljden skall vara tidsbestämd
            och skall verkställas vid ett sådant särskilt ungdomshem som avses
            i 12 § lagen
          </note>
          <note>
            (1990:52) med särskilda bestämmelser om vård av unga (LVU). Ansvaret
            för verkställigheten skall anförtros åt Statens institutionsstyrelse.
            Tiden skall bestämmas av domstolen i brottmålet, lägst två månader
            och högst fyra år.
          </note>
          <note>
            Jag vill i detta sammanhang också påminna om de åtgärder som
            vidtas inom andra områden för att motverka sociala problem med
            ungdomar. Jag tänker bl.a.
          </note>
          <note>
            på det brottsförebyggande arbete som pågår runt om i landet och
            inom olika organisationer. Den av regeringen tillsatta kommittén
            för brottsförebyggande arbete har ju som uppgift att inspirera,
            stödja och följa det brottsförebyggande arbetet, främst på lokal
            nivå. Jag tänker även på arbetet med översynen av socialtjänstlagen,
            i vilken aktualiseras flera förslag som är ägnade att främja ett
            förstärkt stöd åt barn och ungdomar.
          </note>
          <note>
            De förslag om förändringar i påföljdssystemet för unga lagöverträdare
            som skall lämnas inom kort syftar således till att förbättra det
            system vi har i dag genom att samhället får ökade möjligheter
            att reagera med tydlighet och konsekvens.
          </note>
          <note>
            En proposition med anledning av de nu redovisade förslagen bör
            kunna lämnas till riksdagen senast i början av nästa år, och jag
            räknar med att de nya bestämmelserna kommer att kunna träda i
            kraft under
          </note>
          <note>
            1998.
          </note>
          <note type="speaker">
            Anf. 17 GUN HELLSVIK (m):
          </note>
          <note>
            Herr talman! Jag ber att få tacka justitieministern även för
            detta svar. Det skall bli intressant att se vilka förändringar
            som justitieministern i sitt nästa inlägg kommer att göra av det
            som nu sagts, nämligen med tanke på den förra debatt som vi hade,
            där justitieministern först talade om att vi moderater inte hade
            några extra pengar till polisen och sedan tillstod att vi hade
            sådana pengar. Jag skall inte fortsätta den debatten. Det sagda
            är kanske tillräckligt för att man skall veta vem som från början
            hade rätt.
          </note>
          <note>
            Men det är intressant att notera att justitieministern på mina
            frågor konstaterar att den borgerliga regeringens förslag till
            riktlinjer i väsentliga avseenden skilde sig från Ungdomsbrottskommitténs
            förslag.
          </note>
          <note>
            Justitieministern säger också att vi bara lade fram riktlinjer,
            inget färdigt förslag, trots relativt lång beredningstid. Jag
            skall inte polemisera om huruvida tiden var lång eller kort, bara
            konstatera att den utredning som låg till grund för vårt förslag
            blev klar
          </note>
          <note>
            1993 och att vårt förslag kom 1994.
          </note>
          <note>
            Justitieministern meddelar nu att regeringen kommer med ett förslag
            som bygger på betänkandet från
          </note>
          <note>
            1993 och att propositionen kommer att läggas fram våren 1998.
            Det är glädjande att höra att justitieministern tycker att ett
            och ett halvt år är lång tid för en borgerlig regering att arbeta
            fram nya riktlinjer medan tre år är en rimlig tid för en socialdemokratisk
            regering att putsa av en gammal idé. Det kan ju inte tolkas på
            något annat sätt än att vi borgerliga helt enkelt förväntas vara
            kreativa och handlingskraftiga.
          </note>
          <note>
            Den skiss som vi någon gång förhoppningsvis kommer att få se
            i verkligheten är inte särskilt tydlig.
          </note>
          <note>
            Justitieministern talar om att kraven i förslaget skall bygga
            på förutsebarhet, professionalitet och konsekvens. Till att börja
            med är det en viktig förutsebarhet att man innan ett brott begås
            vet vad som skall hända.
          </note>
          <note>
            Någon möjlighet att förutse effekterna av sitt handlande kan
            jag inte utläsa av den här skissen, men där finns en del annat
            som gör mig väldigt konfunderad.
          </note>
          <note>
            Om jag har uppfattat skissen rätt innebär den att om socialtjänstens
            vårdplan inte innehåller § 12-
          </note>
          <note>
            hemsplacering men domstolen anser att synnerliga skäl föreligger,
            skall domstolen döma till ungdomshem, vilket i praktiken kommer
            att innebära § 12-
          </note>
          <note>
            hemsplacering. Hur blir det i omvänt fall, dvs. om socialtjänstens
            plan innehåller § 12-hemsplacering men domstolen inte anser att
            synnerliga skäl föreligger? Skall domstolen då tvingas acceptera
            ett frihetsberövande i ett § 12-hem som den inte på eget initiativ
            skulle kunna döma till?
          </note>
          <note>
            En annan fundering som inte får sitt svar i justitieministerns
            interpellationssvar är: Vem skall ha kostnadsansvaret? Vi vet
            att ett av dagens problem är att kommunerna inte anser sig ha
            råd med § 12-
          </note>
          <note>
            hemsplacering. Kostnadsansvaret måste klaras ut. Jag vill alltså
            veta om förslaget kommer att innebära att kommunerna åläggs betala
            för av domstolen beslutad
          </note>
          <note>
            § 12-hemsplacering.
          </note>
          <note>
            Slutligen skulle det vara intressant att höra justitieministerns
            förklaring till varför det borgerliga förslaget om ungdomshem
            med samma uppbyggnad som
          </note>
          <note>
            § 12-hem men i kriminalvårdens regi är oacceptabla medan § 12-hem
            i Institutionsstyrelsens regi är acceptabla.
          </note>
          <note>
            Anf. 18 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Det är alltid tråkigt när allmänheten anser att
            vi politiker pratar mycket, inte alltid talar sanning, försöker
            att dölja saker och att sjabbla bort faktiska förhållanden i en
            retorik, och jag delar uppfattningen att det är precis så vi inte
            borde göra, Gun
          </note>
          <note>
            Hellsvik. Jag tycker att vi borde anstränga oss att försöka hantera
            åtminstone konkreta fakta på ett ärligt sätt.
          </note>
          <note>
            "Extra pengar till polisen" säger Gun Hellsvik, efter att hela
            tiden ha talat om den lokala polisverksamheten, våra polismyndigheters
            verksamhet. Men det moderata förslaget innebar faktiskt inga pengar
            till den lokala polisverksamheten utan endast till det internationella
            samarbetet, Schengensamarbetet. Kan vi inte vara överens om att
            det är det faktiska förhållandet?
          </note>
          <note>
            Tillbaka till den interpellationsfråga som det nu handlar om.
            Ja, låt andra avgöra om ett och ett halvt år för att åstadkomma
            riktlinjer är en kort tid och tre år för ett fullständigt förslag
            är lång tid. Andra må få bestämma hur det är med det.
          </note>
          <note>
            När Gun Hellsvik talar om skiss hoppas jag att hon inte talar
            om den departementspromemoria med det fullständiga förslaget som
            ännu inte föreligger och som Gun Hellsvik ännu inte har sett.
            Jag antar att ordet skiss syftade på min redovisning här i kammaren,
            därför att den är naturligtvis skissartad.
          </note>
          <note>
            Jag är i dag naturligtvis inte beredd att diskutera departementspromemorians
            förslag. Det skall, som jag sade, ut på remissbehandling. Vi behöver
            få synpunkter från olika håll för att sedan i lagrådsremissarbetet
            och propositionsarbetet ta hänsyn till de olika synpunkter som
            har kommit in.
          </note>
          <note>
            Jag kan svara på den konkreta fråga som Gun
          </note>
          <note>
            Hellsvik ställde och som naturligtvis är av väsentlig betydelse:
            Vem skall stå för kostnaderna för placeringen på § 12-hemmen?
            Svaret är: Staten.
          </note>
          <note type="speaker">
            Anf. 19 GUN HELLSVIK (m):
          </note>
          <note>
            Herr talman! Det gläder mig att justitieministern inte kommer
            att lägga kostnadsansvaret för beslut fattade av statlig myndighet
            på kommunerna. Men jag kan inte låta bli att även i detta sammanhang
            kommentera Polisens budget. Justitieministern nämnde inte att
            vi har avsatt medel i den moderata budgeten för att direkt kunna
            komma i gång med polisutbildning.
          </note>
          <note>
            Justitieministern är inte beredd att diskutera innehållet i promemorian.
            Det kan jag i och för sig förstå, men jag tycker ändå att justitieministern
            skulle kunna vara beredd att diskutera med utgångspunkt från den
            sista frågan jag ställde i mitt anförande. Jag skulle gärna vilja
            höra justitieministern utveckla varför ungdomshem enligt det borgerliga
            förslaget, med samma uppbyggnad som § 12-hem men formellt i kriminalvårdens
            regi, är oacceptabla medan § 12-hem i institutionsstyrelsens regi
            är acceptabla. Detta har inte så mycket med promemorian och dess
            framtid att göra.
          </note>
          <note>
            Anf. 20 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! När Gun Hellsvik säger att Moderaterna har avsatt
            medel för polisutbildning för att direkt kunna använda dem antar
            jag att hon syftade på innevarande budgetår. Men där finns inget
            sådant.
          </note>
          <note>
            Frågan varför socialsektorn och inte kriminalvården bör hantera
            barn och ungdomar under 18 år är en principfråga, som jag anser
            är mycket viktig. Anledningen till att vi måste inse att vi måste
            utnyttja den kompetens som finns i den sociala sektorn när det
            gäller att hantera barn och ungdomar är att den också måste användas
            för att utforma och skapa innehållet i själva verkställigheten
            av den påföljd som en domstol utdömer. När jag talar om barn menar
            jag verkligen barn, därför att brott begås också av barn under
            straffbar ålder, under 15 år. Hela den forskningen, kunskapen
            och kompetensen finns i den sociala sektorn men inte inom kriminalvården.
          </note>
          <note>
            Om vi skulle besluta oss för att låta kriminalvården vara ansvarig
            för verkställigheten av de här påföljderna skulle det betyda att
            kriminalvården vore tvungen att bygga upp motsvarande kompetens.
            Jag tror att vårt land helt enkelt är för litet för att splittra
            upp frågan om omhändertagande som redan finns inom en sektor av
            samhället och försöka skapa motsvarande inom en annan sektor.
            Våra totala resurser, i form av människor, forskare, tjänstemän
            och pengar, är för små för att vi skall uppnå ett maximalt resultat
            om vi gör den splittringen.
          </note>
          <note>
            Därför tror jag att det är viktigt att vi hänför den här typen
            av verkställighet till den sociala sektorn och utnyttjar den kompetens
            som finns där och naturligtvis utvecklar den, mot bakgrund av
            det nya synsätt som ligger till grund för promemorians förslag.
          </note>
          <note type="speaker">
            Anf. 21 GUN HELLSVIK (m):
          </note>
          <note>
            Herr talman! Justitieministern och jag för två debatter på en
            gång. Men för undvikande av missförstånd måste jag få konstatera
            att det i det moderata budgetförslaget för 1997 finns pengar till
            polisutbildning. Att det sedan inte försiggår någon polisutbildning
            beror ju på att övriga partier inte har velat satsa de pengarna.
          </note>
          <note>
            Jag är glad att justitieministern ändå tog upp frågan om skillnaden
            mellan verksamhet i kriminalvårdens regi och verksamhet inom den
            sociala sektorn.
          </note>
          <note>
            Det moderata förslaget när det gäller de framtida ungdomshemmen
            innebär ju att ungdomshemmen skall vara i kriminalvårdens regi,
            men vi utvecklar också rätt ingående hur dessa skall se ut. Vi
            menar också att det är viktigt att den sociala kompetensen finns.
          </note>
          <note>
            Sedan har vi tydligen olika tro på möjligheterna att få tillgång
            till denna kompetens i olika typer av institutioner. Vi skiljer
            oss genom att vi moderater håller fast vid den eniga Ungdomsbrottskommittén,
            som just pekade på vikten av att hålla isär de hem där ungdomar
            placeras helt och hållet på grund av sociala problem och de hem
            där ungdomar placeras på grund av brottslig verksamhet. Vi menar,
            precis som Ungdomskommittén, att det blir otydlighet om man inte
            gör klart för de unga vad som är huvudskälet till att de berövas
            friheten.
          </note>
          <note>
            Anf. 22 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Jag skall göra ett sista inlägg i polisfrågan. Jag
            förstår Gun Hellsviks svar på det viset att det finns en offentlig
            moderat budget och en hemlig moderat budget. I den hemliga budgeten
            finns det avsatta pengar för polisutbildningen i år. Det var synd
            att det inte kom fram i den offentliga budgeten så att riksdagen
            hade kunnat ta ställning till det. Det enda som finns i den offentliga
            budgeten från Moderaternas sida är en viss summa pengar för Schengensamarbetet.
          </note>
          <note>
            När det gäller ungdomarna säger Gun Hellsvik att det är viktigt
            att hålla isär om ungdomar är omhändertagna av samhället beroende
            på sociala problem eller beroende på att de har begått brott.
            Ja, jag tror att det är viktigt att ta hänsyn till vad som krävs
            i det individuella fallet när de sociala myndigheterna har att
            hantera ungdomar i olika typer av situationer. Det är en av de
            viktiga uppgifter som de sociala myndigheterna och tjänstemännen
            har att ta ställning till. Det är då svårt att säga att det finns
            en faktor som det är särskilt betydelsefullt för dem att ta hänsyn
            till, till skillnad från alla andra faktorer.
          </note>
          <note>
            Det är viktigt att framhålla den typ av argument som Gun Hellsvik
            kommer med, men det finns också andra som är viktiga. I slutänden
            får man överlåta åt de myndigheter som tar ansvar för verkställigheten
            att se till att det blir utformat på ett sätt som är det bästa
            när det gäller att skapa en situation som påverkar de unga att
            bryta en brottslig utveckling. Där tror jag att
          </note>
          <note>
            Gun Hellsvik och jag kan vara överens.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:151 om konkursförsäkring
          </note>
          <note>
            - ett förslag till reform av lönebestämmelserna
          </note>
          <note>
            Anf. 23 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Stig Rindborg har frågat mig om direktiven till
            Förmånsrättskommittén kan sägas omfatta att kommittén även kan
            analysera och lämna förslag om en konkursförsäkring med en inriktning
            som skisseras i interpellationen.
          </note>
          <note>
            Stig Rindborg har vidare frågat mig om jag - för det fall jag
            anser att direktiven inte ger utrymme för en sådan prövning -
            är beredd att verka för att kommittén får tilläggsdirektiv så
            att dess uppdrag även omfattar att utreda och ge förslag till
            någon form av konkursförsäkring.
          </note>
          <note>
            Stig Rindborg är själv ledamot av den parlamentariskt sammansatta
            kommitté som för närvarande utreder frågor om förmånsrätt i konkurs,
            lönegaranti och underlaget för företagshypotek. Kommittén, som
            har tagit namnet Förmånsrättskommittén, skall ha slutfört sitt
            uppdrag senast den 31 december 1997.
          </note>
          <note>
            Som Stig Rindborg vet är Förmånsrättskommitténs huvuduppgifter
            enligt direktiven att ta ställning till dels om statens förmånsrätt
            för skatter och avgifter bör slopas, dels om företagshypotek bör
            ges en annan ställning än det har i dag och dels om arbetstagarnas
            löneskydd vid arbetsgivarens konkurs kan förbättras utan att statens
            kostnader för lönegarantin ökar.
          </note>
          <note>
            När det gäller arbetstagarnas löneskydd vid arbetsgivarens konkurs
            anges i direktiven att kommittén skall överväga på vilket sätt
            reglerna om lönegaranti och löneförmånsrätt bör ändras för att
            arbetstagarnas skydd skall bli så heltäckande som möjligt. Vikten
            av att stävja företagares missbruk av lönegarantin skall beaktas
            av kommittén liksom statens kostnader för garantin. Inriktningen
            skall vara att förslag om regeländringar skall utformas så att
            de inte innebär ökade kostnader för staten. Om detta inte går
            att undvika skall förslagen förenas med förslag om på vilket sätt
            utgiftsökningarna skall finansieras.
          </note>
          <note>
            Enligt direktiven skall kommittén vidare överväga regeländringar
            för att möjliggöra en svensk ratifikation av ILO:s konvention
            om skydd av arbetstagarens fordringar i händelse av arbetsgivarens
            insolvens.
          </note>
          <note>
            Regeringen beslutade i går om tilläggsdirektiv till
          </note>
          <note>
            Förmånsrättskommittén. I tilläggsdirektiven anges bl.a. att kommittén
            inte skall ta upp frågor om löneförmånsrätt och lönegaranti som
            omfattas av förslagen i en proposition om löneskyddet i konkurs
            som regeringen samma dag beslutat överlämna till riksdagen.
          </note>
          <note>
            Ändringar i de nya bestämmelserna får dock föreslås i den mån
            det föranleds av kommitténs överväganden i övrigt.
          </note>
          <note>
            I propositionen om löneskyddet vid konkurs föreslår regeringen
            bl.a. att den s.k. karensregeln i lönegarantilagen upphävs och
            att bestämmelserna om förmånsrätt för närstående i förmånsrättslagen
            ändras.
          </note>
          <note>
            Avsikten med förslagen är främst att bestämmelserna skall stämma
            bättre överens med EG-direktivet om skydd för arbetstagarna vid
            arbetsgivarens insolvens.
          </note>
          <note>
            Det förvånar mig något att Stig Rindborg ber mig tolka Förmånsrättskommitténs
            direktiv. Kommittén har att själv avgöra inte bara vilka lösningar
            som är värda att utreda närmare inom ramen för utredningsuppdraget
            utan har också att ta ställning till om ett förslag som en ledamot
            vill utreda närmare ryms inom direktiven. Eftersom Stig Rindborg
            är ledamot i kommittén har han goda möjligheter att få svar på
            sin fråga genom att ta upp den i kommittén.
          </note>
          <note>
            Det sagda betyder också att jag inte är beredd att här i riksdagen
            uttala mig om den närmare innebörden av Förmånsrättskommitténs
            direktiv i de hänseenden som Stig Rindborg efterfrågar.
          </note>
          <note>
            Jag förstår att bakgrunden till Stig Rindborgs frågor är det
            beslut som regeringen fattade den
          </note>
          <note>
            12 december 1996 med anledning av en skrivelse från
          </note>
          <note>
            Grossistförbundet Svensk Handel. I skrivelsen föreslog Grossistförbundet
            bl.a. att den statliga lönegarantin skall ersättas av en s.k.
            konkursförsäkring.
          </note>
          <note>
            Avsikten från Grossistförbundet var att regeringen skulle överlämna
            skrivelsen till Förmånsrättskommittén. Förslaget var utarbetat
            av bl.a. Stig Rindborg på
          </note>
          <note>
            Grossistförbundets uppdrag.
          </note>
          <note>
            I beslutet angav regeringen att vi inte fann skäl att föreslå
            riksdagen en lagändring som innebär att den statliga lönegarantin
            skall ersättas av en s.k. konkursförsäkring. Regeringen vidtog
            därför inte någon åtgärd med anledning av framställningen i den
            delen.
          </note>
          <note>
            Övriga delar av framställningen överlämnades dock till Förmånsrättskommittén.
          </note>
          <note>
            Som jag tidigare framhållit är jag inte beredd att göra några
            tolkningar av kommitténs direktiv. För mig är det dock viktigt
            att kommittén kan slutföra sitt arbete i tid och även koncentrera
            sig på huvudfrågorna enligt direktiven. Det sagda betyder att
            jag inte är beredd att verka för att kommittén får ytterligare
            tilläggsdirektiv som kan påverka kommitténs möjligheter att slutföra
            sitt uppdrag inom angiven tid.
          </note>
          <note type="speaker">
            Anf. 24 STIG RINDBORG (m):
          </note>
          <note>
            Herr talman! Jag får tacka justitieministern för svaret.
          </note>
          <note>
            De senaste åren har, som anges i justitieministerns svar, reglerna
            för ersättning till anställda vid konkurser ändrats flera gånger.
            I lagutskottet har det påtalats att det är olyckligt att arbeta
            på detta sätt och ständigt ändra spelreglerna. Det har efterlysts
            en genomgång och analys av olika sätt att lösa denna viktiga fråga.
          </note>
          <note>
            Nu hör vi att det kommer ytterligare direktiv. Det är ju värdefullt
            att de kommer inom den tidsram som den kommitté som arbetar med
            frågorna har till förfogande.
          </note>
          <note>
            Hösten 1995 hölls ett symposium på IVA, Ingenjörsvetenskapsakademien.
            Vid det tillfället framförde jag tankar som gick ut på att frikoppla
            ersättningen från den förmånsberättigade lönefordringen och i
            stället utge en ersättning likartad den vid sjukdom.
          </note>
          <note>
            Justitieministern förklarade då att det lät intressant.
          </note>
          <note>
            Någon månad senare, i december 1995, lades direktiven till Förmånsrättskommittén
            fram. Ledamöter och sakkunniga, experter, förordnades emellertid
            ett halvår senare - sommaren 1996. Med hänsyn till det kom kommitténs
            arbete inte i gång förrän i september
          </note>
          <note>
            1996.
          </note>
          <note>
            Ungefär samtidigt med att kommittén började sitt arbete sände
            Grossistförbundet in en skrift till justitieministern där Axel
            Rindborg och jag bearbetat de tankar som jag hade framfört vid
            sammankomsten på
          </note>
          <note>
            IVA. Med hänsyn till vad justitieministern sagt kort innan direktiven
            gavs i december 1995, nämligen att frågan om en försäkring var
            intressant, trodde jag att kommittén skulle få del av den skrift
            vi arbetat med när man började sitt arbete hösten 1996. Förvisso
            får kommittén del av skriften, men med en markering från justitieministerns
            sida.
          </note>
          <note>
            Först i mitten på december kom ett besked från regeringen, nämligen
            att skriften utöver idén om försäkring vid konkurser överlämnades
            till kommittén.
          </note>
          <note>
            Justitieministern förklarar nu i sitt svar att hon inte är beredd
            att göra tolkningar av kommitténs direktiv.
          </note>
          <note>
            Hon framhåller också att det är viktigt att kommittén slutför
            sitt arbete i tid och koncentrerar sig på huvudfrågorna enligt
            direktiven.
          </note>
          <note>
            Min mening - jag uppfattar det så att det också är justitieministerns
            uppfattning - är att ersättningen till de anställda vid konkurs
            är en huvudfråga. Jag uppfattar det vidare så att direktiven ger
            utrymme för kommittén att analysera olika sätt att utge ersättning
            till de anställda vid konkurs. Härvid konstaterar jag att justitieministern
            kort innan direktiven togs gjorde det uttalande som jag har redovisat
            från IVA.
          </note>
          <note>
            Tidssynpunkten - att kommittén skall vara färdig med sitt arbete
            till årsskiftet - är väsentlig. Den uppfattningen delar jag. Vi
            har i lagutskottet vid flera tillfällen talat om det angelägna
            i att snabbt få en genomgång. Kommittén hade sitt första sammanträde
            i september. Tre kvarts år efter det att direktiven gavs utsågs
            alltså ledamöterna. Man kunde således börja arbeta först på hösten.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:150 om växelkurspolitiken
          </note>
          <note>
            Anf. 25 Finansminister ERIK ÅSBRINK
          </note>
          <note>
            (s):
          </note>
          <note>
            Herr talman! Lars Tobisson har frågat mig om regeringen företräder
            en annan växelkurspolitik än den som lagts fast av Riksbanken
            och riksdagen.
          </note>
          <note>
            Kostnadskrisen under slutet av 80-talet och början av 90-talet
            tillsammans med den statsfinansiella krisen skapade kraftiga obalanser
            i den svenska ekonomin. Dessa gav i sin tur näring åt de valutaspekulationer
            som till slut tvingade Riksbanken att låta kronan flyta fritt
            i november 1992. Med de erfarenheter vi har från denna period
            kan man konstatera att en stabil växelkursutveckling måste vara
            underbyggd med låg inflation och god balans i de offentliga finanserna.
          </note>
          <note>
            Saneringen av statsfinanserna och nedväxlingen av inflationstakten
            har lett till att obalanserna i svensk ekonomi minskat. Sedan
            november 1992 har Sverige en flytande växelkurs. Prisstabilitet
            är det övergripande målet för penningpolitiken. Jag kan konstatera
            att denna inriktning av penning- och valutapolitiken har fungerat
            väl - en bedömning som jag vet att Riksbanken delar.
          </note>
          <note>
            Regeringen har senast i budgetpropositionen för år
          </note>
          <note>
            1997 (prop. 1996/97:1) redogjort för sin uppfattning att det
            inte är aktuellt att delta i det europeiska växelkurssamarbetet
            ERM. Finansutskottets majoritet och riksdagen ställde sig bakom
            denna uppfattning. Riksdagen avslog också en moderat reservation
            där det föreslogs att kronan bör knytas till ERM för att inte
            utesluta ett svenskt deltagande i EMU. Regeringen företräder således
            inte någon annan växelkurspolitik än den riksdagen lagt fast.
          </note>
          <note>
            Huruvida ett deltagande under två år i ERM
          </note>
          <note>
            kommer att anses som ett nödvändigt villkor för inträde i valutaunionen
            är enligt min bedömning en öppen fråga. Efter oroligheterna på
            valutamarknaderna 1992-1993 ändrades bandbredderna i ERM från
            plus/minus 2,25 % till plus/minus 15 %. Därmed ändrades förutsättningarna
            för konvergenskriteriet om växelkursstabilitet. ERM, med sina
            vidgade fluktuationsmarginaler, utgör inte längre en god mätare
            på valutastabilitet.
          </note>
          <note>
            Det bör vara den faktiska valutakursstabiliteten och inte det
            formella deltagandet i ERM som är avgörande. Tolkningen av fördragets
            växelkurskriterium kommer att avgöras av EU-ländernas stats- och
            regeringschefer våren 1998 i samband med deras ställningstagande
            till vilka länder som uppfyller de nödvändiga villkoren för deltagande
            i valutaunionen.
          </note>
          <note>
            Valet av den växelkurspolitik som Sverige bör bedriva framgent
            är beroende av riksdagens beslut hösten 1997 om Sverige skall
            delta i valutaunionen eller inte.
          </note>
          <note>
            För det fall riksdagen fattar beslutet att Sverige skall delta
            i valutaunionen anser jag att det finns anledning att överväga
            en snar knytning av kronan till
          </note>
          <note>
            ERM. Om riksdagen kommer till slutsatsen att Sverige inte skall
            delta i valutaunionen från starten år 1999
          </note>
          <note>
            aktualiseras frågan om ett svenskt medlemskap i den nya växelkursmekanism
            som skall ersätta det nuvarande ERM då valutaunionen startar -
            den s.k.
          </note>
          <note>
            ERM2. I de förhandlingar som under förra året fördes om utformningen
            av ERM2 drev Sverige linjen att ett deltagande i detta växelkurssamarbete
            skall vara frivilligt. Denna linje lyckades vi också vinna stöd
            för, vilket bekräftades vid stats- och regeringschefernas möte
            i Dublin i december förra året. Jag anser att frågan om ett svenskt
            deltagande i ERM2 bör prövas utifrån de förutsättningar som gäller
            när frågan blir aktuell och de erfarenheter som gjorts av den
            nuvarande penningpolitiska regimen. Vid valet av växelkursregim
            får inte det förtroende för prisstabiliteten som byggts upp på
            senare år äventyras.
          </note>
          <note type="speaker">
            Anf. 26 LARS TOBISSON (m):
          </note>
          <note>
            Herr talman! Jag tackar finansministern för svaret.
          </note>
          <note>
            Tyvärr var det i själva principfrågan undanglidande.
          </note>
          <note>
            För ett litet land med stort utlandsberoende som Sverige har
            det ansetts angeläget med ett arrangemang för fast växelkurs.
            Det låg bakom av mig åberopade uttalanden från Riksbanken och
            riksdagen sedan man tvingats släppa kronan fri i november -92.
          </note>
          <note>
            Men finansministern har alltså fällt kommentarer som tyder på
            att han i princip förespråkar en ordning med rörlig växelkurs.
            Jag måste därför åter be honom att klargöra sin inställning på
            denna punkt.
          </note>
          <note>
            Ända sedan kronan släpptes fri har Riksbanken arbetat för att
            åter nå ett läge där en övergång till fast växelkurs kunde ske.
            Eftersom erfarenheterna har lärt oss att en ensidig bindning inte
            är tillräckligt förtroendeskapande har det varit en strävan att
            vinna inträde i det växelkursarrangemang som ERM utgör. I
          </note>
          <note>
            höstas nådde kronan ett värde i förhållande till ecun som bedömdes
            kunna godtas av andra EU-länder som riktkurs. Därmed var den förutsättning
            infriad som angavs i det i interpellationen refererade riksdagsbeslutet.
          </note>
          <note>
            Det framgick tydligt att Riksbankens ledning önskade begagna
            detta tillfälle till anslutning till ERM, men regeringen höll
            igen. Gång på gång upprepade finansministern nästan som en besvärjelse
            att ett sådant steg inte var aktuellt. Men det var alltså i hög
            grad aktuellt. Andra länder i samma situation som
          </note>
          <note>
            Sverige hade bråttom att komma in före årsskiftet, därför att
            de ville uppfylla det konvergenskriterium som kräver valutastabilitet
            i två år inom ramen för
          </note>
          <note>
            ERM.
          </note>
          <note>
            Nu säger finansministern att det är en öppen fråga huruvida det
            är ett nödvändigt villkor. Jag konstaterar att det är en utpräglad
            minoritetsuppfattning i kretsen av medlemsländer att det inte
            skulle vara på det viset.
          </note>
          <note>
            Man får väl stöd endast av Storbritannien, som i sådana här sammanhang
            inte är mycket att hålla i handen. Till skillnad från Finland
            och Italien har Sverige försatt sig i en situation där vår försummelse
            i detta avseende kan åberopas emot oss. Det är så mycket mera
            svårförståeligt som några objektiva motiv inte angivits från regeringen
            - bara detta att tiden inte var mogen.
          </note>
          <note>
            Är det i själva verket så att regeringen avsiktligt skapat en
            situation för att se till att Sverige, även om vi lyckas uppfylla
            de ekonomiska konvergenskraven, har ett formellt skäl för att
            inte behöva delta i EMU:s tredje steg från starten 1999?
          </note>
          <note>
            Nu säger finansministern att det rimligen bör vara den faktiskt
            valutastabiliteten som räknas. Jag uttryckte vid flera tillfällen
            i höstas oro för att ett beslut att, trots att det var möjligt,
            då inte inträda i ERM skulle tolkas som en signal att Sverige
            håller öppet för att återgå till gammaldags inflations- och devalveringspolitik.
            Det skulle därmed leda till högre räntor och en försvagning av
            kronan.
          </note>
          <note>
            Det är just vad som har inträffat. Medan kronan i höstas låg
            på ca 112 i ecuindex har den i februari varit uppe över 118. Det
            aktuella indextalet är ungefär 116.
          </note>
          <note>
            Detta är inte faktisk valutastabilitet, som finansministern säger
            sig vilja eftersträva. Det är heller inte en kursnivå på vilken
            Sverige kan väntas bli insläppt i
          </note>
          <note>
            ERM. Det är inte så enkelt att det bara ankommer på oss att välja
            tidpunkt när vi tycker att det passar. Vi måste meritera oss för
            deltagande inte bara ekonomiskt - vi måste också visa ett intresse
            för att vara med i det europeiska valutasamarbetet.
          </note>
          <note>
            Men regeringen går alltså motsatt väg och försöker undvika en
            bindning så länge det är möjligt. Det är inte förtroendeingivande.
          </note>
          <note>
            Medger finansministern att Sveriges ovillighet att när möjlighet
            förelåg återgå till fast växelkurs genom att inträda i ERM medverkar
            till höjda räntor och svagare valuta, eller är förklaringen enbart
            andra misstroendeskapande åtgärder, som regeringens planer på
            att fördela 10 miljarder på allehanda utgiftsändamål och att avveckla
            produktiva resurser i form av ren och säker kärnkraft?
          </note>
          <note type="speaker">
            Anf. 27 PER ROSENGREN (v):
          </note>
          <note>
            Herr talman! I princip håller jag med Åsbrink när det gäller
            bedömningen av den svenska kronan och också de informella eller
            formella uttalanden han har gjort när det gäller huruvida vi skall
            knyta kronan till
          </note>
          <note>
            ERM eller ej. Samtidigt är det intressant att konstatera att
            regeringen i höstas gick ut och sade att Riksbanken
          </note>
          <note>
            - man sade det också själv från Riksbanken - skulle bli mer aktiv
            i sin roll när det gäller att hålla en stabil kronkurs.
          </note>
          <note>
            Min första fråga till finansministern är naturligtvis följande:
            Har man levt upp till denna utsaga? Har man klarat av detta? Har
            Riksbanken i tillräcklig utsträckning intervenerat för att minska
            fluktuationerna när det gäller den svenska kronan?
          </note>
          <note>
            Det visade sig att Riksbanken för ungefär en vecka sedan beslutade
            sig för att gå in och stödköpa svenska kronor för att på så sätt
            minska eller förhindra det fall som var på väg.
          </note>
          <note>
            Man kan också konstatera att det underliggande problemet kanske
            inte är den svenska kronan. Det är kanske dollarns raketfart uppåt
            tillsammans med pundet som har orsakat denna situation. Man får
            inte heller när man diskuterar ecuindex och viktningen mot de
            andra valutorna i Europa glömma bort att konstatera att även norska
            kronan har gått upp. Det försvagar indexet på den svenska kronan
            ganska rejält. Men om man renodlar det hela till att titta på
            de övriga valutorna i Europa har den svenska kronan faktiskt relativt
            sett hållit sig bra.
          </note>
          <note>
            När det gäller Tobissons argumentation har jag väldigt svårt
            att glömma bilderna från november
          </note>
          <note>
            1992, när Anne Wibble och Carl Bildt satt och lovade att den
            svenska kronan kommer att ha en fast växelkurs även i framtiden.
            Det finns en avsevärd skillnad mellan vänsterpartister och moderater.
            Den skillnaden är att vi vänsterpartister lär oss av historien
            medan moderaterna inte lär sig någonting. De fortsätter "den enda
            vägens politik".
          </note>
          <note>
            Det finns en sak som Tobisson efter vad jag förstår förbigår
            med tystnad, nämligen ränteutvecklingen. Den förda politiken har
            ju inneburit att räntorna har sjunkit och att de troligen fortsätter
            att sjunka. Det hände inte under den moderata regeringsperioden,
            och det är ju den som har orsakat dagens situation - vi minns
            de 500-procentiga räntorna, och vi minns den försvagade kronan.
          </note>
          <note>
            Nu menar Tobisson att vi kanske t.o.m. missade tåget i höstas.
            Då, säger Tobisson, nådde kronan en nivå som kunde accepteras
            av EU. Ja, det är möjligt, men var den nivån bra för Sverige och
            svensk ekonomi?
          </note>
          <note>
            Jag deltog i en EMU-debatt med företrädare för
          </note>
          <note>
            Industriförbundet, och de var livrädda för att t.ex.
          </note>
          <note>
            knyta kronan till en kurs gentemot D-marken på 4:35
          </note>
          <note>
            eller 4:40. De förespråkade snarare en nivå på 4:60
          </note>
          <note>
            eller 4:70. I dag ligger den på 4:38 eller 4:39. Det är intressant
            att konstatera att Tobisson och Moderaterna inte har samma uppfattning
            som svensk industri när det gäller nivån på den svenska kronan.
          </note>
          <note>
            Min fråga till Tobisson är: Är det så att ni förespråkar en nivå
            på svenska kronan som i förhållande till D-marken ligger på 4:35
            och i förhållande till dollarn på 6:50? Är det den nivån ni förespråkar?
            Mitt intryck här är att så är fallet.
          </note>
          <note>
            Anf. 28 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag tänker inte lägga mig i den debatt som tycks
            ha inletts mellan Per Rosengren och Lars
          </note>
          <note>
            Tobisson, och jag tänker inte heller kommentera
          </note>
          <note>
            Riksbankens interventioner på valutamarknaden.
          </note>
          <note>
            På en punkt vill jag ändå i likhet med Per Rosengren uppehålla
            mig något vid händelserna hösten
          </note>
          <note>
            1992. Det är naturligtvis litet magstarkt att Lars Tobisson här
            oroar sig över de smärre fluktuationer som kronan har genomgått
            under senare tid och som den naturligen genomgår när man har en
            rörlig växelkurs
          </note>
          <note>
            - man kan relatera detta till de våldsamma förändringar som inträdde
            just under hösten 1992, när Lars
          </note>
          <note>
            Tobisson och hans partivänner i hög grad var ansvariga för den
            ekonomiska politiken i Sverige. De traumatiska erfarenheterna
            påverkar naturligtvis oss ännu i dag. Vi skall dra lärdom av dessa
            erfarenheter.
          </note>
          <note>
            I principfrågan, om fast eller rörlig växelkurs, tror jag att
            det är fel att för alla tider uttala att Sverige skall ha det
            på ett visst sätt. Däremot skall vi dra nytta av de lärdomar som
            historien erbjuder och konstatera att en fast växelkurs som inte
            byggs under av en trovärdig ekonomisk politik i övrigt i längden
            är svår att upprätthålla. En rörlig växelkurs kopplad till ett
            prisstabilitetsmål, som vi har i dag, har fungerat väl under de
            fyra år som det har tillämpats.
          </note>
          <note>
            Byte av penningpolitisk regim är inget man gör brådstörtat. Det
            vill, menar jag, till utomordentligt starka skäl för att genomföra
            en sådan förändring. I
          </note>
          <note>
            det läge vi nu befinner oss i är den avgörande frågan, som för
            svenskt vidkommande kommer att besvaras under hösten, om Sverige
            skall gå in i fas tre i valutaunionen i den första omgången av
            länder eller inte.
          </note>
          <note>
            Det är det vi skall ta ställning till, och det är viktigt att
            det beslutet bärs upp av ett starkt politiskt stöd. Det är naturligtvis
            också viktigt att vi kan uppfylla de ekonomiska konvergenskraven,
            och allt talar för att Sverige kommer att göra det, kanske bättre
            än många andra länder.
          </note>
          <note>
            Det finns naturligtvis inte några manipulativa avsikter med att
            vi inte har kopplat kronan till ERM, utan det är en följd av de
            skäl som jag redan har redovisat i svaret. Om Sverige vill gå
            in i valutaunionen och vi uppfyller de ekonomiska konvergenskraven
            är jag övertygad om att vi kommer att möta starkt stöd för ett
            svenskt inträde. Tolkningen av de olika kriterierna, däribland
            växelkurskriteriet, är inte säker. Den avgörs till syvende och
            sist av de 15 medlemsländernas stats- och regeringschefer våren
            1998. En strikt tolkning av den tvåårsgräns som Tobisson hänvisar
            till innebär inte att man räknar bakåt två år från det att valutaunionen
            bildas, utan man räknar bakåt två år från det att det avgörande
            beslutet fattas tidigt 1998.
          </note>
          <note>
            Med en strikt tolkning skulle anslutningen till ERM
          </note>
          <note>
            för de länder som vill vara med ha bort ske redan tidigt 1996
            eller dessförinnan. Jag påstår inte att Italien och Finland därmed
            har diskvalificerat sig - de lever säkert i en annan uppfattning.
            Jag vill bara peka på att här föreligger en viss osäkerhet, och
            jag har noterat att ledande politiker, regeringsledamöter, i flera
            länder har uttalat ett betydande stöd för den svenska uppfattningen
            i den här frågan.
          </note>
          <note>
            Jag är inte så orolig för den här saken. Om Sverige vill gå med
            är jag övertygad om att vi kommer med.
          </note>
          <note>
            Det avgörande är emellertid det politiska beslut som skall fattas
            i denna kammare i höst.
          </note>
          <note type="speaker">
            Anf. 29 LARS TOBISSON (m):
          </note>
          <note>
            Herr talman! Det måste ändå stå alldeles klart att tvåårskriteriet
            inte kan uppfyllas om man väntar till nu eller ännu senare under
            1997. Sista chansen med en vettig tolkning av det kriteriet var
            naturligtvis före det årsskifte som har passerat, och det var
            därför som både Finland och Italien var mycket angelägna om att
            hinna före den gränsen.
          </note>
          <note>
            Finansministern tog inte heller nu ställning i valet mellan fast
            och rörlig växelkurs, men jag tycker det låter som om han tenderar
            att föredra en rörlig växelkurs. I sitt interpellationssvar sade
            finansministern att valet blir beroende av riksdagens beslut i
            höst, och han återkom nu till det beslutet om ifall vi skall delta
            i valutaunionen eller inte.
          </note>
          <note>
            Låt mig då till att börja med påpeka - jag vet att finansministern
            har gjort det tidigare, så mitt påpekande har mer till syfte att
            omgivningen skall få klarhet om detta - att Sverige redan är med
            i valutaunionen, närmare bestämt i dess andra steg. Frågan är
            om vi skall övergå till den tredje fasen. Det anser jag, men det
            anser inte utbildningsminister Carl Tham.
          </note>
          <note>
            Vad finansministern som ansvarigt statsråd och statsministern
            som ansvarig för hela regeringen tycker i den här frågan får vi
            som bekant inte veta.
          </note>
          <note>
            Men, säger finansministern, om svaret i höst blir ja, då bör
            vi i alla fall överväga en snar knytning av kronan till ERM. Det
            är förstås då, som jag redan har framhållit, för sent, och dessutom
            kan vi inte veta att kronan då har ett sådant värde att det kan
            läggas till grund för en anslutning. Eller menar finansministern
            att ett inträde skall kunna föregås av en avsevärd appreciering
            av kronan?
          </note>
          <note>
            Om svaret i höst däremot blir ett nej, vet tydligen inte finansministern
            vad han vill göra. Han tröstar sig med att deltagande i ERM2 blir
            frivilligt. Men den bestämmelsen tar ju rimligen sikte på de länder
            som har fördragsenlig rätt att ställa sig vid sidan av, t.ex.
          </note>
          <note>
            Storbritannien och Danmark. Sverige får däremot i det läget ställning
            av pre-in-stat, och det förväntas av oss att vi skall förbereda
            övergången till den tredje fasen genom deltagande i ERM2.
          </note>
          <note>
            Vad tänker då finansministern uppge för skäl för att hålla sig
            utanför, och kommer inte att sådant handlande, dvs. att stå utanför,
            att ytterligare skärpa den misstro mot våra avsikter som redan
            skapats genom beslutet att inte anta den gemensamma valutan från
            start?
          </note>
          <note>
            Tillbaka till principfrågan, som jag ändå tycker att vi bör kunna
            få ett svar på: Vad är bäst för ett litet, utlandsberoende land
            som Sverige, fast eller rörlig växelkurs? Finansministern förefaller
            föredra ett tillstånd av permanent flytande krona. Har inte Finlands
            iver att komma med i ERM i syfte att bädda för övergången till
            EMU:s tredje fas gjort något intryck på finansministern? Kan inte
            det faktum att Danmark, trots att landet är förhindrat att från
            början delta i euron, ändå vill delta i både ERM och ERM2 skänka
            någon inspiration? För att inte tala om den norske socialdemokratiske
            finansministern Stoltenbergs uttalande häromdagen om att han inte
            är främmande för att knyta den norska kronan till euron, att han
            t.o.m.
          </note>
          <note>
            kan tänka sig ett avtal mellan Norge och EU om en fast kronkurs.
          </note>
          <note>
            Finansministern slutade sitt svar med orden: "Vid valet av växelkursregim
            får inte det förtroende för prisstabiliteten som byggts upp på
            senare år äventyras." Jag hävdar att detta redan har skett genom
            den tvekan och negativism som regeringen visar. Dessutom framgår
            det klart att våra nordiska grannländer ser något slags arrangemang
            med en fast växelkurs som angeläget och bäst för nationer av vår
            typ. Eller tror sig finansministern kunna omvandla Sverige till
            ett nytt Schweiz, som kan vara sig självt nog i valutapolitiska
            sammanhang?
          </note>
          <note>
            Frågan kvarstår: Vad har finansministern emot den fasta växelkurs
            som hans kolleger i andra nordiska länder eftersträvar?
          </note>
          <note type="speaker">
            Anf. 30 PER ROSENGREN (v):
          </note>
          <note>
            Herr talman! Jag får upprepa frågorna till finansministern. Jag
            tycker att det är viktigt att få reda på det här. Anser finansministern
            att man har varit tillräckligt aktiv under perioden för att minska
            de fluktuationer som framför allt under januari och februari har
            förevarit när det gäller den svenska kronan? Visst är det väl
            viktigt att vi motverkar de spekulationer som faktiskt sker mot
            den svenska kronan?
          </note>
          <note>
            Egentligen är de allmänna förutsättningarna för en starkare krona
            fortfarande mycket goda; det tror jag att finansministern och
            jag kan vara eniga om. Vi har en väldigt låg eller t.o.m. obefintlig
            inflation, vi har höga bytesbalansöverskott och - det som är viktigast
            och som Lars Tobisson över huvud taget inte berör -
          </note>
          <note>
            vi har faktiskt fallande räntenivåer. Gapet mellan den tyska
            och den svenska långräntan minskar fortfarande, vilket är väldigt
            positivt. Det är en situation som Moderaterna med sin politik
            aldrig skulle ha kunnat uppnå.
          </note>
          <note>
            Jag har också en fråga till Tobisson: Vad är en lämplig nivån
            på den svenska kronan? Inom svensk industri hävdar man att en
            nivå på 4:35 gentemot D-
          </note>
          <note>
            marken är en alldeles för hög kronkurs, för då anser man att
            man får problem att hävda sig. Tobisson har tydligen en annan
            uppfattning. Han hävdar att 4:35 är lagom - det är ju det han
            står och pläderar för när han säger att vi skulle ha anslutit
            oss i december 1996 för att klara de här två åren.
          </note>
          <note>
            Jag undrar också: Vilken är den lämpliga dollarkursen? Ligger
            den enligt Tobisson på ungefär
          </note>
          <note>
            6:50? Jag vill erinra om att den i dag ligger en bra bit över
            7 kr. Svensk industri har återigen börjat få draghjälp av den
            amerikanska dollarn, men Tobisson vill tillbaka till en situation
            där svensk industri förlorar exportandelar, om jag förstår det
            hela riktigt. Han vill knyta kursen på en väldigt hög nivå.
          </note>
          <note>
            Anf. 31 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Återigen vill jag säga till Per Rosengren att jag
            inte tänker kommentera Riksbankens interventioner på valutamarknaden.
            Vi får dock acceptera att det sker vissa fluktuationer. Det blir
            så när man har en rörlig växelkurs, och det är inte något stort
            problem att hantera.
          </note>
          <note>
            Däremot är det ett stort problem att hamna i situationer som
            den vi hamnade i hösten 1992. Lars Tobisson må uttala sig som
            en principiell anhängare av fast växelkurs, men vi kan se vad
            som händer när en sådan politik inte bärs upp av en trovärdig
            inhemsk politik.
          </note>
          <note>
            Då bryts det hela sönder och samman, och det ledde då till att
            den svenska kronan skrevs ned med som mest 30 %.
          </note>
          <note>
            Det är viktigt att diskutera växelkurspolitik, och det har naturligtvis
            betydelse hur den utformas. Men ingen växelkurspolitik fungerar
            om inte den underliggande ekonomiska politiken är stark, sund
            och trovärdig. Det var den inte under den tid Lars Tobisson och
            hans partivänner hade regeringsmakten. Det är den nu. Det är det
            avgörande.
          </note>
          <note>
            Det är inte så att fast växelkurspolitik ersätter kraven på en
            stark och sund ekonomisk politik i övrigt.
          </note>
          <note>
            Det måste finnas en harmoni mellan växelkurspolitiken och den
            övriga ekonomiska politiken.
          </note>
          <note>
            Sedan går Lars Tobisson in på en rad andra länder som lyfts fram
            som föredömen för Sverige. Man kan konstatera att dessa andra
            länder alla väljer olika förhållningssätt. Danmark är förhindrat
            att gå in i valutaunionen med mindre än att man ordnar en ny folkomröstning,
            och det finns för närvarande inga opinionsmässiga förutsättningar
            i Danmark för stöd till ett sådant medlemskap. Finland är i en
            annan situation, och Norge är inte ens medlem i Europeiska unionen.
            Det finns alltså en rad olika förhållningssätt.
          </note>
          <note>
            Tobisson tog också upp Schweiz i sammanhanget, som givetvis är
            ett helt annat exempel. Schweiz är ett litet land med stor utrikeshandel
            som under lång tid framgångsrikt har följt en politik med prisstabilitet
            och rörlig växelkurs.
          </note>
          <note>
            Låt oss konstatera att varje land självt får utforma sin politik.
            Förutsättningarna och värderingarna skiljer sig åt. Vi i Sverige
            skall utforma den politik som är bäst utifrån våra bedömningar,
            inte från vad som är bäst i något annat land.
          </note>
          <note>
            Jag vill understryka att för mig är det inte möjligt att för
            alla tider fastslå att en viss typ av penningpolitisk regim är
            den bästa för Sverige. Även detta kan bli föremål för förändringar
            under tidens gång. Jag vill dock tillråda en betydande försiktighet,
            jag skulle vilja säga konservatism, när det gäller att byta växelkursregim.
            Det är inget som man gör brådstörtat därför att man upptäcker
            något problem eller får någon ny tanke. Det måste finnas en långsiktighet
            och trovärdighet i den politik som förs.
          </note>
          <note>
            Skall man byta regim menar jag att det måste finnas utomordentligt
            starka skäl för att göra detta. Därmed har jag inte sagt att vi
            aldrig någonsin mer kan göra det. Men jag konstaterar att den
            regim vi nu följer fungerar mycket väl - det är också Riksbankens
            uppfattning - medan vi har haft stora svårigheter med en fast
            växelkurspolitik, vilket på ett dramatiskt sätt illustreras av
            händelserna hösten 1992. Jag tycker att även Lars Tobisson borde
            dra någon lärdom av detta.
          </note>
          <note type="speaker">
            Anf. 32 LARS TOBISSON (m):
          </note>
          <note>
            Herr talman! Jag konstaterar att finansministern inte vill förorda
            en återgång till en fast växelkurs. Han tenderar snarast att vilja
            behålla nuvarande ordning och anför som skäl för detta att man
            inte skall byta för ofta. Men jag menar att det redan när vi släppte
            kronan fri 1992 var klart uttalat att vi strävade efter att så
            snart som möjligt återgå till det som är den naturliga ordningen
            för vårt land.
          </note>
          <note>
            Här finns uppenbarligen, kan jag konstatera, en skillnad mellan
            finansministerns hållning och Riksbankens linje att verka för
            en anslutning till ERM i syfte att förbereda för EMU:s tredje
            steg.
          </note>
          <note>
            Jag har inte fått höra några egentliga sakliga skäl.
          </note>
          <note>
            Det vi nu senast fick höra var att man ser vad som hände en gång.
            Låt mig påminna om att den ensidiga knytning till ecun som då
            inte visade sig hålla hade tillkommit under den förutvarande socialdemokratiska
            regeringen.
          </note>
          <note>
            Sedan diskuterar finansministern de olika nordiska länderna.
            Här finns ändå, trots de olikheter som råder, en gemensam strävan
            att gå in i ett fast växelkursarrangemang gentemot EU. T.o.m.
            Norge talar för detta, trots sin mer avvikande ekonomi med oljeintäkter
            som en stor inkomstpost.
          </note>
          <note>
            Jag kan inte föreställa mig att finansministern drömmer om att
            följa i Schweiz spår. Skulle man bestämma sig för detta tar det
            först och främst åtskilliga tiotal år att upprätta det förtroende
            som krävs för den egna valutan, och dessutom innebär det betydligt
            större uppoffringar och omställningar för Sveriges folk än vad
            ett inträde i tredje steget skulle göra.
          </note>
          <note>
            Förklaringen till den här attityden måste vara att finansministern
            är rädd för den reaktion som skulle komma på grund av att ERM
            ses som ett steg på vägen mot euron. Men reaktionen från de finansiella
            marknaderna är i stället den misstro vi nu ser komma till uttryck
            i en försvagad krona och stigande räntor sedan ställningstagandet
            stod klart i höstas. Jag måste konstatera att det här är obehagligt:
            För att skyla över motsättningarna i sitt eget parti väljer finansministern
            en väg som kostar Sverige och dess medborgare åtskilligt i form
            av högre räntor och en svagare, mer svängig valuta än vad som
            annars skulle behöva vara fallet.
          </note>
          <note>
            Anf. 33 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det viktigaste vi har att göra, oavsett vilken växelkursregim
            vi väljer, är att föra en långsiktig, trovärdig och stabilitetsinriktad
            ekonomisk politik. Den uppgiften är dominerande oavsett val av
            växelkursregim.
          </note>
          <note>
            Det handlar om starka och sunda statsfinanser, och det handlar
            om en varaktigt låg inflation. Detta är ledstjärnan för mig och
            för regeringen i den ekonomiska politik vi bedriver.
          </note>
          <note>
            När jag lyssnar på Lars Tobisson får jag intrycket att han tror
            att en viss typ av växelkursregim på något sätt lättar på de här
            kraven. Då kan man kosta på sig litet större underskott i de offentliga
            finanserna. Då kan man kosta på sig litet högre inflation. Jag
            kan förstå att Lars Tobisson har den uppfattningen, för det är
            precis vad erfarenheterna från den borgerliga regeringsperioden
            visar. Då hade vi hög inflation. Då hade vi gigantiska och växande
            underskott i de offentliga finanserna.
          </note>
          <note>
            Men erfarenheten visar också att det inte finns någon växelkursregim
            i världen som kan ersätta eller kompensera för misslyckanden i
            den inhemska ekonomiska politiken. Den uppgiften, att hålla ordning
            och reda i statsfinanserna, att hålla ett fast penningvärde, har
            vi under alla omständigheter. Sedan skall den byggas under och
            kompletteras med en trovärdig växelkurspolitik. Men växelkurspolitiken
            kan aldrig vara något slags substitut för en väl fungerande inhemsk
            ekonomisk politik.
          </note>
          <note>
            Ser vi på utvecklingen under de senaste två-två och ett halvt
            åren finner vi att vi har haft den största saneringen av statsfinanserna
            som har skett i något
          </note>
          <note>
            OECD-land över huvud taget, och Sverige har den lägsta inflationen
            av alla EU-länder. Det är den här typen av politik som är viktig,
            och det är viktigt att hålla fast vid den också under de kommande
            åren. Det ser jag som en huvuduppgift för den ekonomiska politiken.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1996/97:137 om arbetsförmedlingsnämndernas
            uppgifter och befogenheter
          </note>
          <note>
            Anf. 34 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Andreas Carlgren har frågat mig vilka åtgärder jag
            tänker vidta för att öka det lokala inflytandet för kommunerna
            i arbetsförmedlingsnämnderna, om jag är beredd att initiera åtgärder
            som gör att den lokala friheten att använda arbetsmarknadspolitiska
            medel ökar samt om jag i det sammanhanget är beredd att göra volymkraven
            mer flexibla.
          </note>
          <note>
            Det är riksdagen som har beslutat om de nationella målen för
            arbetsmarknadspolitiken. Riksdagen har också fattat beslut om
            att anslaget för arbetsmarknadspolitiska åtgärder skall vara 25,6
            miljarder kronor. I budgetpropositionen anmälde regeringen att
            inom detta anslag skulle den volym, dvs. antalet personer som
            skulle delta i arbetsmarknadspolitiska åtgärder i genomsnitt vara
            228 000 personer per månad. Denna höga volym är ett led i målet
            att halvera den öppna arbetslösheten till år 2000. Den svenska
            arbetsmarknadspolitiken kännetecknas av den s.k.
          </note>
          <note>
            arbetslinjen där aktivitet alltid skall sättas före passivitet.
            Genom den av regeringen anmälda ambitionsnivån skall arbetslinjen
            kunna få genomslag i politiken.
          </note>
          <note>
            Arbetsmarknadsutskottet anser i sitt betänkande
          </note>
          <note>
            1996/97:AU1 att regeringens volymkrav är högt ställt i förhållande
            till de resurser som ställs till förfogande.
          </note>
          <note>
            Utskottet anser att volymkravet inte får ställas så högt att
            kvaliteten i åtgärderna äventyras. Om det visar sig bli svårt
            för Arbetsmarknadsverket att nå den avsedda totalvolymen, utgår
            utskottet från att regeringen återkommer till riksdagen i frågan.
            Den information jag hittills har fått visar att länsarbetsnämnderna
            tenderar att handla upp en större volym arbetsmarknadsutbildning
            än vad AMS tidigare bedömde vara möjligt.
          </note>
          <note>
            I tilläggsbudgeten i mitten av april kommer jag att kunna redovisa
            hur den faktiska planeringen ser ut.
          </note>
          <note>
            Försökskommunerna kan inte undantas från de nationella målen.
            Av propositionen om lokal samverkan framgår att de övergripande
            målen för den nationella arbetsmarknadspolitiken skall gälla som
            centrala riktlinjer för försöksverksamheten.
          </note>
          <note>
            Länsarbetsnämndens styrelse har ansvaret för den arbetsmarknadspolitiska
            verksamheten i varje län, enligt regeringens instruktion för Arbetsmarknadsverket.
            Länsarbetsnämnden skall delegera frågor av lokal betydelse till
            arbetsförmedlingsnämnden i en kommun. Regeringens klara intention
            är härvidlag att ge den lokala nivån ett reellt inflytande.
          </note>
          <note>
            Den nya roll arbetsförmedlingsnämnderna fått i förordningen om
            Arbetsmarknadsverkets instruktion trädde i kraft den 1 oktober
            1996. Jag förstår att flera län i det nuvarande inledningsskedet
            känner en viss osäkerhet för hur förordningen skall tolkas i det
            praktiska arbetet. Detta är naturligt i ett nytt arbetsmarknadspolitiskt
            skede. Detta kommer så småningom att lösas genom diskussioner.
            Vi arbetar dessutom inom
          </note>
          <note>
            Arbetsmarknadsdepartementet med att analysera hur regelverket
            skall kunna förenklas.
          </note>
          <note>
            Regeringen har initierat en uppföljning och utvärdering av den
            pågående försöksverksamheten i trettiotalet kommuner. Den utvärderingen
            kan komma att ge idéer och impulser till att ytterligare steg
            kan tas för att ge kommunerna ett större lokalt inflytande.
          </note>
          <note>
            Många av de kommuner som ansökte om att få delta i försöksverksamheten
            förväntade sig att kunna använda medlen för arbetslöshetsersättning
            på ett mer aktivt sätt. Det finns exempel på kommuner som har
            planerat att erbjuda redan anställda att kunna studera med medel
            från arbetslöshetsförsäkringen samtidigt som en arbetslös kan
            gå in som vikarie för den anställde. Kommunerna har över huvud
            taget visat upp stor kreativitet i sina förslag till hur de skulle
            velat använda arbetslöshetsersättningen i projekten. Men lagstiftningen
            anger att arbetslöshetsersättningen är en individuell försäkring
            som endast kan betalas ut till den som är arbetslös och söker
            arbete. I den proposition som ligger till grund för försöksverksamheten
            anges emellertid tydligt att de medel som avses är de som avsatts
            för arbetsmarknadspolitiska åtgärder.
          </note>
          <note>
            Det är viktigt att kommunernas engagemang och inflytande över
            den arbetsmarknadspolitiska verksamheten kan öka. Det är angeläget
            att då också analysera om det finns förutsättningar för att arbetslöshetsförsäkringen
            skall kunna bidra utan att den enskildes rätt försämras.
          </note>
          <note type="speaker">
            Anf. 35 ANDREAS CARLGREN (c):
          </note>
          <note>
            Herr talman! Jag vill tacka arbetsmarknadsministern för svaret.
            Alla vi som har arbetat i kommunerna vet hur oerhört mycket kraft,
            hur mycket kreativitet och hur mycket nya idéer som föds när man
            ger möjlighet till beslut och makt på den lokala nivån.
          </note>
          <note>
            Ju närmare verkligheten besluten fattas, desto större är också
            chansen att man verkligen bygger de besluten på kunskap om verkligheten.
            Därför tror jag att det är mycket viktigt att decentraliseringen
            till kommunerna fortsätter. I dag är det många kommuner och lokala
            politiker som fortfarande brottas med stelbenta statliga regler.
          </note>
          <note>
            Jag tror att om vi gav kommunerna större frihet lokalt, skulle
            man hitta större möjligheter att lotsa in arbetslösa till ordinarie
            jobb. Det skulle kunna vara genom att ge fler ordentlig utbildning
            med hjälp av
          </note>
          <note>
            AMU. Ungdomar skulle kunna aktiveras t.ex. genom lärlingsutbildning,
            om vi gav kommunerna möjlighet till det. De möjligheterna finns
            inte i dag, men för
          </note>
          <note>
            Centerpartiets del är det klart att vi strävar mot att låta kommunerna
            ta över allt större ansvar för allt större delar av den lokala
            arbetsmarknadspolitiken. Det kan vi inte göra omedelbart, men
            vi kan ta tydliga steg i den riktningen.
          </note>
          <note>
            Många kommuner har tyckt att det var en besvikelse med försöksverksamheten,
            därför att man hade väntat sig att kunna använda medlen i större
            frihet lokalt. Det var i själva verket bara en tiondel av arbetsförmedlingens
            åtgärdsmedel som kunde användas i försöken och användas på samma
            sätt som anslag för otraditionella medel.
          </note>
          <note>
            Jag menar att Centerpartiet och regeringen har ett gemensamt
            intresse av att se till att ge större möjligheter i försöksverksamheten
            och ge ett reellt innehåll åt meningen med att ha lokalt ansvar.
            Staten måste våga ge större frihet till den lokala nivån att utforma
            åtgärderna.
          </note>
          <note>
            Nu tycker jag att arbetsmarknadsministern antyder flera steg
            i rätt riktning. Det gäller t.ex. intentionerna att ge den lokala
            nivån reellt inflytande, att analysera hur regelverket skall kunna
            förenklas och en avsiktsförklaring i slutet av interpellationssvaret
            att också pröva möjligheten att förändra reglerna när det gäller
            arbetslöshetsersättningen. Jag tycker att allt det är steg i rätt
            riktning, men jag tycker att det är alldeles för små steg.
          </note>
          <note>
            När riksdagen fattade beslutet i somras om att inrätta arbetsförmedlingsnämnderna,
            sade riksdagen också att den: "vill med kraft understryka att
            arbetsförmedlingsnämnderna med utgångspunkt i den nationella arbetsmarknadspolitiken
            måste ges största möjliga frihet att utveckla den lokala samverkan
            mot arbetslösheten." Det slutade med det som på riksdagsspråk
            kallas ett tillkännagivande. Det betyder att regeringen verkligen
            skall göra någonting.
          </note>
          <note>
            Jag vill fråga arbetsmarknadsministern vad regeringen avser att
            göra för att tillgodose den förväntan och den beställning som
            riksdagen lade bakom det här beslutet. Från Centerpartiets sida
            räknar vi klart med att kunna gå vidare i samband med nästa steg,
            när vi i vår skall diskutera sysselsättningsåtgärder.
          </note>
          <note>
            Anf. 36 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag delar Andreas Carlgrens uppfattning att man
            skall försöka lägga de beslut där så är lämpligt så nära medborgarna
            som möjligt, dvs. att decentralisera. Det är emellertid i det
            här fallet kanske lätt att säga det men inte lika enkelt att genomföra
            det.
          </note>
          <note>
            Grunden är ju ändå att arbetsmarknadspolitiken i
          </note>
          <note>
            Sverige, till skillnad från i en del länder ute i Europa, är
            en del av den ekonomiska politiken. Det gör att jag inte är beredd
            att helt kommunalisera, därför att då hamnar vi i lägen som vissa
            andra länder har varit i och som de nu håller på att överge.
          </note>
          <note>
            Jag menar att en kommun inte kan skapa egen efterfrågan. En kommun
            kan inte heller förmedla jobb i hela landet osv., och här ligger
            naturligtvis en konflikt mellan de nationella målen och det lokala
            inflytandet.
          </note>
          <note>
            Vi har ju, som Andreas Carlgren mycket riktigt sade, tagit steg
            på vägen. Först var det tio kommuner som skulle bli försökskommuner.
            De blev nästan 30.
          </note>
          <note>
            Sedan tog vi ytterligare steg, när alla kommuner fick sina arbetsförmedlingsnämnder.
            Under mindre än ett år har vi alltså tagit tre steg.
          </note>
          <note>
            Och jag vill att vi skall gå vidare, men när man då går vidare
            får man fundera över detta: Vad är det nationella och vad är det
            lokala? Jag vill också hävda att det skiljer sig väldigt mycket
            åt i olika delar av landet i kreativitet, idérikedom och det att
            så att säga närma sig gränserna för regelverket. Det skiljer sig
            mycket åt i hur man väljer att samarbeta med försäkringskassa,
            socialnämnd osv. Det finns utmärkta försök på en del platser i
            landet på hur man har gjort detta. När jag ibland frågar kommunala
            företrädare vad det är som är fel i reglerna har de väldigt svårt
            att svara, därför att de vet att det går att göra mer än de flesta
            gör i dag.
          </note>
          <note>
            Icke desto mindre skall vi naturligtvis ta ytterligare steg.
            Vi håller nu på med förberedelserna inför både a-kassepropositionen
            och vårpropositionen.
          </note>
          <note>
            Beträffande a-kassepropositionen är det möjligt att använda a-kassan
            på ett mer flexibelt sätt, åtminstone under en övergångstid tills
            de reguljära jobben kommer. Denna överbryggningstid kan kanske
            vara ett antal år - jag vet inte hur många - därför att det finns
            behov som inte är tillgodosedda och därför att det finns arbetslösa
            människor som inget hellre vill än arbeta, och gärna inom de sektorer
            där behoven är så stora. Vi tittar på det nu, och jag hoppas att
            vi skall kunna finna en lösning. Parallellt med det tittar vi
            också på regelverket. I nära samarbete med Kommunförbundet och
            Arbetsmarknadsverket skall vi försöka hitta en lättnad i regelverket
            så att kommunernas idérikedom och kreativitet verkligen kan komma
            till uttryck genom att man får ut de arbetslösa i olika typer
            av jobb.
          </note>
          <note>
            Jag vill i sammanhanget fråga Andreas Carlgren:
          </note>
          <note>
            Hur långt är Centerpartiet berett att gå? Andreas
          </note>
          <note>
            Carlgren talar som om Centerpartiet vill gå väldigt långt. Betyder
            det att Centern är berett att kommunalisera arbetsmarknadspolitiken?
            Det tycker jag är en viktig principdiskussion.
          </note>
          <note type="speaker">
            Anf. 37 ANDREAS CARLGREN (c):
          </note>
          <note>
            Herr talman! Arbetsmarknadsministern säger att hon är beredd
            att gå vidare när det gäller att ge kommunerna inflytande över
            arbetsmarknadspolitiken och ansvaret för arbetsmarknadsåtgärderna,
            och det tycker jag är bra. Arbetsmarknadsministern säger också
            att det här inte är alldeles lätt att genomföra. Det tror inte
            jag heller, men jag tror att det blir betydligt enklare genom
            att ha Centerpartiet till hands och ta hjälp av
          </note>
          <note>
            Centerpartiet i det fallet. Den hjälpen är jag beredd att erbjuda.
          </note>
          <note>
            Jag kan dessutom säga att när vi talar om vårt långsiktiga mål,
            att gå mycket längre i decentraliseringen, betyder det just att
            vi tar steg för steg och vartefter ser till att bygga på vad som
            verkligen är möjligt, reellt och praktiskt genomförbart. Vi tror
            att vi mycket väl kan samverka i det som Margareta
          </note>
          <note>
            Winberg var inne på, att arbetsmarknadspolitiken måste samverka
            med den ekonomiska politiken och de nationella målen. Det ser
            vi inte alls som uteslutet.
          </note>
          <note>
            Det är bra att Margareta Winberg vill pröva att använda a-kassan
            på ett mer flexibelt sätt. Där väntar vi på en konkretisering.
            Vi vill ta ytterligare steg i samband med att vi diskuterar sysselsättningsåtgärder
            i vår.
          </note>
          <note>
            Låt mig ta ett viktigt exempel som gäller det man på arbetsmarknadspolitiskt
            språk kallar för volymkrav. Det betyder ett närmast planekonomiskt
            sätt att styra kraven på kommunerna där man anger vilka åtgärder
            som skall vidtas och hur många som skall vara i åtgärderna. Det
            är i själva verket en av de viktigaste begränsningarna för kommunernas
            frihet, och jag tror att det också är ett hinder för kommunerna
            när det gäller att se till att verkligen lotsa människor tillbaka
            till ordinarie jobb. Det viktiga är ju inte bara att förbättra
            arbetslöshetsstatistiken. Det viktiga är ju också att se till
            att det verkligen blir ordinarie jobb för människorna. Inte minst
            mot bakgrund av att Margareta Winberg i sitt svar pekar på att
            AMS har kunnat klara att snarast överträffa volymkraven borde
            det vara möjligt att ge kommunerna större frihet, om den bilden
            stämmer.
          </note>
          <note>
            Jag vill fråga arbetsmarknadsministern: Är regeringen beredd
            att låta reglerna användas mer flexibelt, släppa på de stela och
            hårda volymkraven och på så sätt ge kommunerna större möjligheter
            att verkligen genomföra en lokal arbetsmarknadspolitik?
          </note>
          <note>
            Anf. 38 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag tackar för erbjudandet om fortsatt hjälp. Det
            uppskattar jag mycket. Centerpartiet och Socialdemokraterna har
            en likartad syn i många frågor, och jag tror - jag är inte riktigt
            säker - att vi också har det i den här frågan. Det var därför
            jag ställde frågan till Andreas Carlgren om hur långt
          </note>
          <note>
            Centerpartiet är berett att gå.
          </note>
          <note>
            Man får ju också komma ihåg att vi har uppnått vår standard och
            att Sverige har blivit det välfärdsland det är i dag mycket på
            grund av att vi har haft en modern arbetsmarknadspolitik som i
            tider av omstrukturering har sett till att utbilda, kompetenshöja
            och göra människor färdiga för den nya tid och de nya jobb som
            kommer. Även om arbetslösheten är oerhört hög i dag tror åtminstone
            vi som är optimister att det skall komma en annan tid med nya
            jobb, och då är det viktigt att de människor som i dag är arbetslösa
            förbereds för de nya jobben.
          </note>
          <note>
            Den moderna arbetsmarknadspolitiken handlar ju också om att hävda
            arbets- och kompetenslinjen. Det är det vi gör med det väldigt
            höga - jag håller med om det - volymmålet. Vi säger att det alltid
            är bättre att vara i någon form av aktivitet än att vara hemma
            och vara passiv bidragsmottagare. Jag vet att detta är ett oerhört
            tufft krav. Antingen har vi skrivit otydligt eller också har Andreas
            Carlgren missuppfattat det, för det är inte så att Arbetsmarknadsverket
            med råge har nått dessa volymmål. Tvärtom - i fjol nådde man dem
            inte. Det var också skälet till att vi gjorde ett indrag till
            staten från AMS, ett indrag som för övrigt har kritiserats mycket
            men som hade sitt ursprung i att man inte nådde upp till de volymmål
            som vi hade satt upp och som är väldigt högt satta.
          </note>
          <note>
            Men om man inte har arbetslösa i arbetsmarknadspolitiska åtgärder
            går de ju i passiva åtgärder, dvs. inga åtgärder alls, och i passivt
            bidragsberoende.
          </note>
          <note>
            Det är den balansgången som vi har att gå. Vi har att se till
            att människor går upp på morgonen, går till någonting och är i
            en aktivitet för att inte tappa sitt fotfäste och inte marginaliseras
            såsom vi har sett har skett i många andra länder där man inte
            har denna typ av arbetsmarknadspolitik. Även om volymkravet är
            högt kan man alltså säga att det finns en kvalitet i sig i att
            gå till en aktivitet, även om den aktiviteten på grund av den
            stora volymen måste vara relativt billig.
          </note>
          <note>
            Jag tycker att jag redan har svarat på frågan om det kommer förslag
            i vår. Jag kan inte lova det eftersom detta är föremål för beredning
            just nu, men jag är glad för det stöd som vi får om det kommer
            några sådana här förslag.
          </note>
          <note type="speaker">
            Anf. 39 ANDREAS CARLGREN (c):
          </note>
          <note>
            Herr talman! Jag tycker att det är bra att regeringen förbereder
            sig för att ta ytterligare kliv. Centerpartiet är berett att ta
            stora ytterligare steg, och är det bra saker som regeringen föreslår
            kommer den också ha möjlighet att få stöd för dem här i riksdagen.
          </note>
          <note>
            Vi behöver inte diskutera ambitionen att vi skall ha en arbetsmarknadspolitik
            som verkligen hjälper människor till omställning i arbetslöshetssituationer.
          </note>
          <note>
            Inte heller finns det något tvivel om att vi skall ha en mycket
            hög ambitionsnivå när det gäller arbetslinje, kompetensutveckling
            och sådana saker.
          </note>
          <note>
            Däremot tycker jag att Margareta Winberg har för låg ambition
            om hon säger att det är viktigt att hjälpa människorna upp på
            morgnarna. Det kan vara viktigt, men det räcker inte. Det gäller
            också att lotsa dem till ordinarie jobb. Jag tror att det är viktigt
            att ta tillvara just den möjlighet som kommunerna har att med
            nya idéer, ny kreativitet och lokala lösningar hjälpa människor
            med det.
          </note>
          <note>
            Den strikta tillämpningen av stelbenta regler när det gäller
            volymkraven är ett problem. Det är mycket viktigt att regeringen
            tar till sig att vi måste hitta ett annat sätt att ordna det här,
            så att kommunerna inte regleras så hårt. Det är en litet märklig
            form av planekonomi i vår arbetsmarknadspolitik som jag tror dödar
            kreativitet och försvårar för människor. Detta måste ändras. Det
            måste bli en mer flexibel hantering.
          </note>
          <note>
            Jag skulle vilja att Margareta Winberg gav klarare signaler.
            Det här tycker jag, än så länge, var för mycket försvar av den
            rådande ordningen. Det tror jag inte är en bra hållning.
          </note>
          <note>
            Anf. 40 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag skall ge ett mycket konkret exempel på den här
            konflikten.
          </note>
          <note>
            Det finns en ganska stor kommun i Skåne som önskar lägga alla
            pengar i samma påse, blanda pengar, som det heter. Det gäller
            a-kassemedel, arbetsmarknadspolitiska medel, socialbidrag, försäkringskassemedel
            m.m. De vill ingå ett avtal med staten, och de säger: Vi lovar
            att vi skall dra ned statens kostnader med X procent per år. Vi
            lovar att alla arbetslösa i den här staden skall få ett jobb.
          </note>
          <note>
            Det låter väldigt bra, och det är väldigt bra för de enskilda
            att få ett jobb i den staden. Det är bara det att
          </note>
          <note>
            Malmö ligger nära den staden. Malmö är en tillväxtregion som
            inom några år troligtvis behöver mycket arbetskraft. Man behöver
            utbilda människor och förbereda dem, så att de kan ta jobben i
            Malmö. Jag är inte säker på att den första stadens invånare och
            arbetslösa som har fått jobb i den staden är beredda att ta den
            utbildningen och flytta till Malmö där de reguljära jobben och
            tillväxtregionen finns.
          </note>
          <note>
            Detta är ett mycket konkret exempel på den konflikt som kan uppstå.
            Men det är klart att vi måste ta ytterligare steg när det gäller
            de enskilda. Men man måste tänka på balansen ifråga om tillväxtregioner
            och inlåsningseffekter. Jag är beredd att göra försök av det slag
            som stad 1 vill göra för att se om dessa inlåsningseffekter uppstår
            och om man på det viset förhindrar en rörelse till tillväxtregionerna.
            Det skulle vara mycket intressant att titta på om detta stämmer
            i verkligheten. Jag är beredd att ta den typen av initiativ och,
            som jag har sagt, att använda a-kassan på ett mera flexibelt sätt
            och undersöka på vilket sätt vi kan bryta upp dessa regler. De
            reglerna har för övrigt inte någon myndighet hittat på utan det
            har denna riksdag, där Andreas Carlgren själv är medlem, gjort.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1996/97:161 om effektiviteten i arbetsmarknadsutbildningen
          </note>
          <note>
            Anf. 41 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Kent Olsson har frågat mig vilka åtgärder jag ämnar
            vidta för att göra arbetsmarknadsutbildningarna effektiva.
          </note>
          <note>
            Regeringen föreslog i den s.k. sysselsättningspropositionen (1995/96:222)
            att arbetsmarknadsutbildningen skulle få en delvis förändrad inriktning.
            Regeringens uppfattning var då, som nu, att riktade yrkesinriktade
            utbildningar som syftar till arbete skulle prioriteras. Behörighetsgivande
            utbildning skall i princip bedrivas inom ramen för det reguljära
            skolsystemet. Utbildning som erbjuds arbetssökande som arbetsmarknadsutbildning
            skall vara anpassad till efterfrågan på arbetsmarknaden och till
            den sökandes förutsättningar. Riksdagen fattade beslut utifrån
            nyss nämnda proposition den 12 juli 1996.
          </note>
          <note>
            Regeringen följer noggrant effekterna och resultaten av de olika
            arbetsmarknadspolitiska åtgärderna, däribland också arbetsmarknadsutbildningen.
            Arbetsmarknadsstyrelsen (AMS) har som uppdrag under
          </note>
          <note>
            1997 att kvartalsvis redovisa hur volymerna av sökande och styckkostnaderna
            utvecklas för arbetsmarknadsutbildningen. AMS har vidare uppdraget
            att redovisa kvartalsvis hur många sökande som har arbete 90 dagar
            efter avslutad åtgärd.
          </note>
          <note>
            Regeringen låter även andra aktörer granska arbetsmarknadsutbildningen.
            För tillfället ligger ett uppdrag på Riksrevisionsverket (RRV)
            att genomföra en omfattande effektivitetsrevision. EFA
          </note>
          <note>
            (Expertgruppen för arbetsmarknadspolitiska utvärderingsstudier)
            gör kontinuerligt studier av arbetsmarknadsutbildningen. EFA upphör
            nu för att ersättas av ett nytt oberoende institut som kommer
            att ha som uppgift att löpande utvärdera arbetsmarknadspolitiken.
          </note>
          <note>
            Kent Olsson gör i interpellationen en beskrivning av att arbetsförmedlingarna
            använder arbetsmarknadsutbildningen till att "dölja" den öppna
            arbetslösheten då ett stort volymkrav ställts på dem. Kent Olsson
            menar vidare att en satsning på ett mindre antal kvalificerade
            utbildningar som ger större möjligheter till jobb måste vara att
            föredra framför kvantitetsutbildningar.
          </note>
          <note>
            Jag delar den uppfattningen. Därför har regeringen ändrat inriktningen
            på arbetsmarknadsutbildningen.
          </note>
          <note>
            Under den borgerliga mandatperioden talade statistiken sitt tydliga
            språk. Aldrig har volymerna varit så höga i arbetsmarknadsutbildningen
            som då. Som mest var 1992 över 86 000 personer i genomsnitt per
            månad i arbetsmarknadsutbildning. Vissa månader det året deltog
            över 100 000 personer i arbetsmarknadsutbildning. Tittar man samtidigt
            på möjligheten till arbete efter avslutad utbildning visar det
            sig att det varken förr eller senare har varit så få som fått
            arbete.
          </note>
          <note>
            Kent Olsson antyder i interpellationen att arbetsmarknadsutbildning
            i alltför hög utsträckning används till att förhindra utförsäkring
            och inte för att ge utbildning för riktiga arbeten. Detta är inte
            en korrekt beskrivning. I själva verket är antalet personer som
            under åren 1995-1996 fått jobb efter arbetsmarknadsutbildning
            högre än under åren 1992-1993, dvs.
          </note>
          <note>
            under den borgerliga mandatperioden.
          </note>
          <note type="speaker">
            Anf. 42 KENT OLSSON (m):
          </note>
          <note>
            Fru talman! Jag skall be att få tacka arbetsmarknadsministern
            för svaret.
          </note>
          <note>
            Nu har vi en rekordstor arbetslöshet som gäller över en miljon
            människor. Därför är det viktigt att vi får fram förslag som gör
            att arbetslösheten minskar.
          </note>
          <note>
            Men för dem som är arbetslösa och står utanför arbetsmarknaden
            är det viktigt att vi får en effektiv arbetsmarknadsutbildning.
          </note>
          <note>
            Vi har nu ca 190 000 människor i åtgärder. Målet i propositionen
            är 228 000. Kostnaden för hela arbetsmarknadspolitiken är mer
            än 25 miljarder, varav 12
          </note>
          <note>
            miljarder enbart är för arbetsmarknadsutbildningen.
          </note>
          <note>
            Ett flertal undersökningar har visat att arbetsmarknadsutbildningen
            inte är speciellt effektiv. Och i flera undersökningar har det
            tyvärr också visat sig att öppet arbetslösa har lättare att få
            jobb än dem som är i arbetsmarknadsutbildning.
          </note>
          <note>
            I en AMS-studie har det visat sig att 38 % av utbildningsdeltagarna
            hade arbete efter sex månaders utbildning medan hela 41 % av en
            kontrollgrupp som inte ingick i arbetsmarknadsutbildningen hade
            fått jobb efter samma tid. Detta visar knappast på någon effektivitet
            i arbetsmarknadsutbildningen.
          </note>
          <note>
            Det är glädjande att både Margareta Winberg och jag anser att
            utbildningen skall vara effektivare. Men jag skulle vilja fråga
            arbetsmarknadsministern på vilket sätt det har framförts till
            AMS. På vilket sätt har det framförts till arbetsförmedlingarna?
            På vilket sätt har utbildningen förändrats när det gäller kvaliteten?
            Och var i propositionen syns det att man satsar mer på kvalitet?
          </note>
          <note>
            Man får snarare en motsatt uppfattning när man ser de kvantitetskrav
            som ställs i propositionen, dvs.
          </note>
          <note>
            att man skall öka det antal människor som är i arbetsmarknadspolitiska
            åtgärder.
          </note>
          <note>
            Låt mig sedan ta upp en annan del av det som jag nämnde i min
            interpellation. Ute på arbetsförmedlingar är man förtvivlad över
            volymkraven. Jag tror knappast att det kan ha undgått arbetsmarknadsministern
            vid hennes besök ute på arbetsförmedlingar att den ena arbetsförmedlaren
            efter den andra säger: Vi skulle kunna få fler människor i arbete
            om vi inte hade dessa höga volymkrav.
          </note>
          <note>
            Detta tycker jag är frapperande. Jag hoppas att jag av arbetsmarknadsministerns
            svar kan dra slutsatsen att det i fortsättningen inte är volymkraven
            som skall gälla utan kvalitetskraven, dvs. att man får in människor
            som efter utbildningen har stor chans att få jobb.
          </note>
          <note>
            Som det är nu upplever människor att de går den ena arbetsmarknadsutbildningen
            efter den andra utan att få något jobb. Det är en förhoppning
            att det blir fel jobb.
          </note>
          <note>
            Det skulle som sagt vara intressant att höra på vad sätt arbetsmarknadsministern
            kan visa att volymkraven har minskat och att det är kvalitetskraven
            som gäller.
          </note>
          <note>
            Anf. 43 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Min första fråga tillbaka blir: Vad är kvalitet?
            Är det högre kvalitet att vara hemma och ha arbetslöshetsersättning
            än att befinna sig i någon arbetsmarknadspolitisk åtgärd?
          </note>
          <note>
            När det gäller arbetsmarknadspolitiska åtgärder:
          </note>
          <note>
            Är det högre kvalitet att gå på en arbetsmarknadspolitisk utbildning,
            som i alla fall numera till i genomsnitt 36 % leder till jobb,
            att jämföras med den borgerliga tiden då genomsnittet var 28 %?
            Vad är kvalitet i den jämförelsen?
          </note>
          <note>
            Kent Olsson frågade på vilket sätt AMS nu skall få beskeden.
            Det är så att AMS hela tiden har krav på sig att göra en utvärdering
            av hur många man kan få in i arbetsmarknadspolitiska åtgärder,
            i vilka olika typer av åtgärder de går, hur många som går på arbetsmarknadsutbildning,
            vad som händer efter denna arbetsmarknadsutbildning och hur många
            av dem som får jobb. Denna utvärdering redovisar AMS.
          </note>
          <note>
            Jag svarade också inledningsvis att vi nu avser att starta ett
            fristående institut vars uppgift skall vara att på vetenskaplig
            grund utvärdera de arbetsmarknadspolitiska åtgärderna, för det
            finns säkert mycket mer att göra där. Men det är ju så, när man
            får ärva en rekordarbetslöshet och dessutom ett stort budgetunderskott,
            att man måste spara också på det här området.
          </note>
          <note>
            Kent Olsson sade att det skall vara mer av arbetsmarknadsutbildning
            som leder till jobb, som jag uppfattade det. Då vill jag fråga:
            Vad får det kosta? Varifrån skall pengarna tas? Arbetsmarknadsutbildning
            är ju styckvis dyrare än andra arbetsmarknadspolitiska åtgärder
            och passivt kontantstöd. Då undrar jag: Hur skall det betalas?
            Och vad händer med de personer som med ert förslag inte kommer
            att vare sig kunna gå på arbetsmarknadsutbildning eller delta
            i andra arbetsmarknadspolitiska åtgärder.
          </note>
          <note>
            Enligt ert förslag skall man kunna gå på a-kassa under en period,
            dvs. 300 dagar, och därefter föreslår ni någon form av stupstock.
            Vad händer med dessa personer efter de 300 dagarna? Det har jag
            försökt att få svar på men inte lyckats. Det vore väldigt bra
            om
          </note>
          <note>
            Kent Olsson här kunde tala om för alla dem som är arbetslösa
            och som har varit så oroliga för den s.k.
          </note>
          <note>
            bortre parentesen, som ni ju är anhängare av och vill tidigarelägga
            i förhållande till det förslag som förelåg i höstas. Ni vill nämligen
            ha den bortre parentesen efter en period. Vad händer med de personer
            som då inte får plats i vare sig arbetsmarknadsutbildning, arbetsmarknadspolitiska
            åtgärder av annat slag eller ens får sin a-kasseersättning?
          </note>
          <note type="speaker">
            Anf. 44 KENT OLSSON (m):
          </note>
          <note>
            Fru talman! Först en sidofråga: Är inte Socialdemokraterna anhängare
            av den bortre parentesen? Jag har för mig att den bortre parentesen
            var ett socialdemokratiskt förslag som vi antog här i riksdagen
            i juli månad. Det är många fler än jag som undrar om Socialdemokraterna
            nu är för den bortre parentesen. Det vore intressant att få höra
            av arbetsmarknadsministern vad som gäller. Vi är för en bortre
            parentes, det är alldeles klart.
          </note>
          <note>
            Jag trodde när jag gick hit att det skulle bli en ganska lugn
            och trevlig interpellationsdebatt, för jag uppfattade att arbetsmarknadsministern
            och jag var ganska överens om att det skall vara kvalitet i arbetsmarknadsutbildningen.
            Nu frågar arbetsmarknadsministern: Vad är kvalitet? Jo, kvalitet
            i arbetsmarknadsutbildningen är att de människor som går på utbildning
            har en chans att få jobb, dvs. att man mer inriktar sig på att
            låta människor gå på arbetsmarknadsutbildning i företag där man
            vet att det finns möjligheter till arbete. Det är kvalitet. Kvalitet
            är inte att gå på en arbetsmarknadsutbildning, att sedan vara
            arbetslös och därefter gå ytterligare en arbetsmarknadsutbildning
            för att sedan vara arbetslös igen osv.
          </note>
          <note>
            Det är så det i många fall har varit.
          </note>
          <note>
            När man talar med folk ute på arbetsförmedlingarna så säger de
            faktiskt, vilket arbetsmarknadsministern måste ha hört, att om
            vi slipper kvantitetskraven och får kvalitetskraven så blir det
            möjligt för väsentligt fler att få arbete. Vi hörde ju även i
            den tidigare interpellationsdebatten, där stödpartiet till Socialdemokraterna
            - Centerpartiet - sade samma sak vad gällde den kommunala delen,
            nämligen att man vill ha bort kvantiteten och i stället få en
            högre kvalitet.
          </note>
          <note>
            Arbetsmarknadsministern talade om att det görs en utvärdering.
            Jag tycker att det är bra. Vi är helt överens om att det skall
            göras en rejäl utvärdering. Men det krävs ju att vi får veta resultatet
            av utvärderingarna. Det har ju ändå varit en socialdemokratisk
            regeringsperiod som har varat i två och ett halvt år.
          </note>
          <note>
            När det gäller de människor som inte får arbetsmarknadsutbildning
            är det faktiskt så att redan med ert förslag står ca 300 000 människor
            utanför arbetsmarknadsutbildningen. Enligt de senaste siffrorna
            går
          </note>
          <note>
            188 000 personer på arbetsmarknadsutbildning medan resterande
            står utanför.
          </note>
          <note>
            Jag vill återupprepa den fråga som jag ställde tidigare. Är ministern
            beredd att se till att det blir mer kvalitet, dvs. att satsa på
            det som givetvis blir en snävare utbildning? Jag är fullständigt
            medveten om att det nu kan bli färre människor som kommer i arbetsmarknadsutbildning
            än tidigare, men det är ju viktigt att ha en utbildning som leder
            till någonting.
          </note>
          <note>
            Meningen med all form av utbildning är ju faktiskt att den skall
            leda till någonting. Vare sig det är fråga om arbetsmarknadsutbildning
            eller vanlig utbildning, skall den leda till någonting. Avsikten
            med arbetsmarknadsutbildningen måste väl vara att den skall leda
            till arbete. Om inte, skulle jag bli mycket förvånad.
          </note>
          <note>
            Är ministern beredd att övergå till att satsa på kvalitet i stället
            för kvantitet, även om det skulle innebära ett mindre antal åtgärder?
          </note>
          <note>
            Anf. 45 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag tror att jag måste be Kent Olsson att läsa de
            motioner som moderaterna har skrivit, för av dem framgår ju inte
            alls det som Kent Olsson säger. Hur är det möjligt att satsa på
            kvalitet när man samtidigt skall minska på åtgärderna för arbetslösa
            med över 20 miljarder kronor? Hur går den ekvationen ihop?
          </note>
          <note>
            Kent Olsson säger att 300 000 människor nu står utanför någon
            form av arbetsmarknadspolitisk åtgärd.
          </note>
          <note>
            Ja, men hur många fler skulle då stå utanför om man skulle släppa
            volymkravet? Det skulle ju betyda att var och en som gick på arbetsmarknadsutbildning
            skulle kosta mer, och det med en budget som enligt moderaternas
            förslag är mindre än den som är i dag.
          </note>
          <note>
            Hur går det ihop? Det är någonting i ekvationen som är fel, Kent
            Olsson. Jag skulle vilja få det utrett.
          </note>
          <note>
            Kent Olsson säger också att man skall utbilda människor för jobb.
            Javisst, tanken är ju att man skall rusta de enskilda inför den
            dag då jobben kommer, för dessa finns ju inte i dag. Ni vill ju
            begränsa de arbetslösas rätt till ersättning till 300 dagar och
            dessutom till samma ersättningsnivå som i dag, eftersom ni inte
            vill höja den. Det är väl inte så, Kent Olsson, att ni tror att
            när de 300 dagarna har gått så väntar en miljon jobb, vilket Kent
            Olsson sade men som är en felaktig siffra? Jag upprepar min fråga:
            Vad händer när en arbetslös efter 300 dagar hamnar vid den stupstock
            som vi nu länge har diskuterat och som vi nu har beslutat att
            inte ha? Vi, socialdemokraterna och regeringen, kan inte i dag
            tala om vad som skall hända.
          </note>
          <note>
            Eftersom ni står fast vid den bortre parentesen måste ni ju veta
            vad som händer med den arbetslöse efter de 300 dagarna då de enligt
            ert förslag skall få en a-kassa som är 75 %. Tag nu chansen och
            berätta vad som händer med dessa individer när de 300 dagarna
            är slut? Jag tar gärna till mig goda förslag. Vi skall nu se på
            detta och göra ytterligare analyser.
          </note>
          <note type="speaker">
            Anf. 46 KENT OLSSON (m):
          </note>
          <note>
            Fru talman! Jag är glad att arbetsmarknadsministern är beredd
            att ta till sig goda förslag.
          </note>
          <note>
            Tydligen har regeringen bestämt sig för att den bortre parentesen
            inte skall gälla. Det är ett klart besked i dagens debatt, eftersom
            detta tidigare har varit oklart.
          </note>
          <note>
            Sedan blir jag litet förvånad. Ministern säger i sitt svar: "Kent
            Olsson menar vidare en satsning på ett mindre antal kvalificerade
            utbildningar som ger större möjligheter till jobb måste vara att
            föredra framför kvantitetsutbildningar." Jag delar den uppfattningen.
          </note>
          <note>
            När jag nu lyssnar på ministern vet jag inte vad jag skall tro.
            Hon säger att man skall ha en kvantitet när det gäller utbildningar.
            Vad är det som gäller? Är det svaret eller det som ministern nu
            säger i kammaren?
          </note>
          <note>
            Det vore intressant att få veta. Är det kvantitet eller kvalitet
            som gäller?
          </note>
          <note>
            Jag förstår att Margareta Winberg angriper vår politik. Från
            moderaterna har vi klart sagt - och det står i vår motion - att
            vi vill satsa på en mindre arbetsmarknadsutbildning, men på en
            utbildning med kvalitet. Vi tycker att det rimligt att folk som
            går en utbildning får jobb efter den.
          </note>
          <note>
            I övrigt är jag övertygad om att man med vår politik som ger
            bättre villkor för företagare och lägre skatter inte får det stora
            problem som Margareta
          </note>
          <note>
            Winberg har. Vi får då en lägre arbetslöshet än den som vi har
            nu. I slutet av vår regeringsperiod minskade arbetslösheten med
            1 000 jobb om dagen, nu ökar den.
          </note>
          <note>
            Anf. 47 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Om jag vore Kent Olsson skulle jag stämma ned tonen
            litet grand när man talar om hur det var i början av 90-talet.
            Det var faktiskt ni som såg till att denna höga arbetslöshet kom
            till stånd. Det var faktiskt ni - på grund av att regeringen bestod
            av fyra partier som alla skulle ha sitt - som såg till att budgetunderskottet
            och därmed statsskulden skenade i väg.
          </note>
          <note>
            Därför är det också ni som bär skulden till den saneringspolitik
            som vi har tvingats föra och som nu är avslutad. Den har naturligtvis
            drabbat även arbetsmarknadspolitiken. Det finns 7 miljarder mindre
            för arbetsmarknadspolitiken nu än vad det fanns för några år sedan.
            På det viset har vi bidragit till att sanera den ekonomi som ni
            raserade så i grunden. Det är motivet.
          </note>
          <note>
            Sedan har vi flyttat över pengar från arbetsmarknadspolitik till
            reguljär utbildning. Det finns ett klart samband mellan hög arbetslöshet
            och låg utbildning.
          </note>
          <note>
            Vi vill inte ha en eftersläpande låglönegrupp. Det är en modell
            som ni förespråkar. Men vi vill lyfta hela folket. På det viset
            skapas det mindre klyftor, och mindre klyftor är bra för ett land.
            Där har vi också olika uppfattning.
          </note>
          <note>
            Jag konstaterar att ni har kvar er idé om en bortre parentes.
            Det skulle man kunna acceptera om ni hade något svar på frågan
            vad som skall hända efteråt. Om inte, tycker jag att ni skall
            vara lika ärliga som jag var. Jag sade att jag inte hade något
            svar, och därför skulle man nu inte införa någon bortre parentes.
            Det är uppenbarligen så att efter 300 dagar med en 75-
          </note>
          <note>
            procentig a-kasseersättning skall de arbetslösa med moderat ledning
            - om det nu blir så, vilket Gud förbjude - inte veta vad som skall
            hända. De skall alltså ut i någonting som är fullständigt okänt.
            Det var ett klargörande svar i dagens debatt.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1996/97:127 om beskattningen av låg-
            och medelinkomsttagare
          </note>
          <note type="speaker">
            Anf. 48 Statsrådet THOMAS ÖSTROS (s):
          </note>
          <note>
            Fru talman! Bo Lundgren har frågat mig vad regeringen avser att
            göra för att förbättra situationen för vad han kallar de "skattefattiga"
            och för att minska marginaleffekterna i svensk ekonomi.
          </note>
          <note>
            Skattepolitiken har viktiga uppgifter i regeringens arbete för
            att återställa balans i samhällsekonomin.
          </note>
          <note>
            Den skall bidra till en effektivare resursfördelning och en rättvis
            fördelning. Skattereglerna skall vara stabila och överskådliga
            samt motverka fusk. De skall vara förmånliga för företagande och
            stödja miljön. Skattereformen har lagt en god grund för ett sunt
            skattesystem.
          </note>
          <note>
            Regeringen har genomfört eller förbereder en rad åtgärder för
            att förenkla reglerna och för att ge skatterna en miljövänlig
            profil. Den politiken kommer att fullföljas. Det kommer dock inte
            att vara möjligt att genomföra annat än begränsade förändringar
            av det totala skatteuttaget under överblickbar tid. Sunda statsfinanser
            och stabila regler ger däremot goda förutsättningar för en långsiktigt
            uthållig tillväxt.
          </note>
          <note>
            Jag anser dessutom att det är mycket viktigt att skattesystemets
            regler är förenliga med de värderingar om rättvisa som omfattas
            av en stor del av svenska folket. Bo Lundgren försöker i sin interpellation
            ge intryck av att skattehöjningar slår extra hårt mot låginkomsttagare.
            Det är naturligtvis vilseledande.
          </note>
          <note>
            Skattehöjningar för höginkomsttagare med välbetalda arbeten och
            på kapitalinkomster utgör en viktig del av saneringsprogrammet.
            De bidrar med ökade inkomster för det allmänna genom att bördorna
            därigenom kan fördelas rättvisare. Regeringen har fortlöpande
            redovisat för riksdagen att saneringsprogrammet har en rimlig
            fördelningsprofil. Höjda skatter och egenavgifter berör framför
            allt de 20 % av hushållen som har högst ekonomisk standard medan
            övriga hushåll främst träffas av minskade tranfereringar.
          </note>
          <note>
            Bo Lundgren uttrycker bekymmer dels för att så många hushåll
            behöver socialbidrag, dels för att endast 20 % av alla hushåll
            som är berättigade får socialbidrag.
          </note>
          <note>
            Regeringen delar oron över att många hushåll har det svårt att
            klarar sin ekonomi. Men det är inte en effekt av skattehöjningarna
            i saneringsprogrammet, utan framför allt av arbetslösheten och
            utgiftsminskningarna. Det är således de nedskärningar av transfereringarna
            som vi tvingats göra, inte höjda skatter, som främst bidrar till
            hushållens ekonomiska bekymmer. Utan skattehöjningar kanske vi
            hade behövt sänka a-kassan till 50 % eller ännu lägre. Det är
            väl ingen som tror att detta hade minskat antalet hushåll som
            har ekonomiska problem och som behöver socialbidrag.
          </note>
          <note>
            Jag vill vidare framhålla att det är felaktigt - eller ett missförstånd
            - att påstå att det endast är en liten andel av alla som är berättigade
            till socialbidrag som faktiskt får bidrag. De allra flesta som
            har årsinkomster under socialbidragsnormen har normalt inte rätt
            till socialbidrag. Det gäller exempelvis dem som studerar på högskolan,
            ungdomar som bor hemma hos föräldrarna men i undersökningarna
            ändå räknas som ett eget hushåll, hushåll som har förmögenhet
            men låga inkomster, personer som under en period redovisar en
            låg inkomst i näringsverksamhet osv. När t.ex. antalet högskolestuderande
            ökar ser det således ut som om fattigdomen ökar. Därför är uppgifter
            om hur många som har inkomster under socialbidragsnormen inte
            någon pålitlig mätare på antalet hushåll som har en ekonomiskt
            utsatt situation - och de säger inget om hur många berättigade
            som inte får socialbidrag.
          </note>
          <note>
            Bilden av att många hushåll med heltidsarbete får socialbidrag
            är dessutom ofullständig. Även bland hushåll som i statistiska
            undersökningar räknas som heltidsarbetande finns det många där
            någon varit arbetslös en del av eller hela året och där den egentliga
            orsaken till socialbidragsbehovet är arbetslösheten.
          </note>
          <note>
            Undersökningar som görs av förhållandena under ett helt år är
            inte särskilt bra om man skall förstå varför hushållen behöver
            socialbidrag. Man kan exempelvis ha ett arbete under det första
            halvåret med en god lön som man betalar skatt på, medan man under
            det andra halvåret är arbetslös och behöver socialbidrag. Det
            förvirrar statistiken, för det ser ut som att man samtidigt har
            arbetat, betalat skatt och fått socialbidrag.
          </note>
          <note>
            Det har varit mycket smärtsamt för regeringen att behöva skära
            i socialförsäkringar och bidrag, men det fanns inga andra utvägar
            när de offentliga finansernas
          </note>
          <note>
            1994 befann sig i fritt fall. Genom att hushåll med arbete och
            god ekonomi får betala något högre skatter och avgifter har dock
            neddragningarna kunnat begränsas. Politiken medför att vi minskar
            risken att den ekonomiska krisen leder till den fattigdom och
            det elände som vi kan se i andra länder när de sociala skyddsnäten
            urholkas kraftigt. Att fler söker och får socialbidrag är också
            ett bevis för att det yttersta sociala skyddsnätet faktiskt fungerar
            som det var avsett i svåra tider.
          </note>
          <note>
            Samtidigt är det naturligtvis inte bra om upp till vart tionde
            hushåll behöver socialbidrag periodvis under året. Det är särskilt
            allvarligt om ungdomar, invandrare och andra mer permanent blir
            beroende av socialbidrag. För många blir marginaleffekten 100
            %, dvs. de får inte behålla något av en ökad inkomst.
          </note>
          <note>
            Men problemen kan man inte lösa genom att sänka skatterna och
            därmed urholka socialförsäkringarna och socialbidragen. De skall
            i stället angripas med en aktiv sysselsättningspolitik och åtgärder
            riktade till särskilt utsatta grupper. Regeringen har redan genomfört
            ett flertal åtgärder i syfte att förstärka insatserna för ungdomar
            och långtidsarbetslösa, och ytterligare förslag kommer att presenteras
            under 1997.
          </note>
          <note>
            Regeringen delar Bo Lundgrens bedömning att det är viktigt för
            ökad sysselsättning att bevara låga sammanlagda marginaleffekter
            av skatter, bidrag och avgifter för personer som har låga inkomster.
            Skattereformen sänkte de genomsnittliga marginaleffekterna betydligt,
            även vid lägre inkomster.
          </note>
          <note>
            Jag vill dock påpeka att åtgärderna i saneringsprogrammet endast
            i begränsad utsträckning har ökat dessa samlade marginaleffekter
            för dem med låga inkomster. De flesta av dem har fortfarande efter
            förändringarna i samband med saneringsprogrammet sammanlagda marginaleffekter
            från inkomstskatter, bidrag och barnomsorgsavgifter på 30-40 %.
            Beräkningar som presenterades i den senaste långtidsutredningen
            visar att detta gäller för helårs- och heltidsanställda med inkomster
            på upp till 200 000 kr per år.
          </note>
          <note>
            Däremot väljer Bo Lundgren att bortse från marginaleffekterna
            av inkomstberoende bidrag. Som jag nämnde ger socialbidragen för
            många marginaleffekter på 100 %. Ett konsekvent genomförande av
            den socialpolitik som Moderaterna förordar skulle ju ytterligare
            skärpa marginaleffekterna för många låginkomsttagare, och det
            kan inte kompenseras genom sänkta skatter.
          </note>
          <note>
            Det finns således inga belägg för Bo Lundgrens krisbild av skattefattiga
            heltidsarbetande som måste söka socialbidrag för att betala sina
            skatter och som har marginaleffekter på över 60 %. Problemen orsakas
            i stället av arbetslösheten, och det är också detta regeringen
            prioriterar. Det är endast en väl avvägd ekonomisk politik och
            insatser för de arbetslösa som kan lägga grunden för en hållbar
            ekonomisk tillväxt och en hög sysselsättning. Lösa påståenden
            om bidragsberoende och vaga antydningar om att skatterna borde
            sänkas hjälper oss däremot inte att minska arbetslösheten.
          </note>
          <note type="speaker">
            Anf. 49 BO LUNDGREN (m):
          </note>
          <note>
            Fru talman! Jag hoppas att jag också får dra över tiden litet
            grand. Det får jag naturligtvis inte, men ändå.
          </note>
          <note>
            Jag ber att få tacka för svaret. Jag tänkte först ta upp en sak
            som är lika i den här debatten jämfört med den vi hörde tidigare.
            Thomas Östros försöker legitimera sin bristfälliga politik genom
            att påstå att ekonomin befann sig i fritt fall 1994. Margareta
            Winberg talade om att arbetslösheten uppkom 1991-1994. Låt mig,
            för att undvika den debatten, som inte minst skatteministern brukar
            excellera i här i kammaren, citera två personer som jobbade i
            dåvarande Finansdepartementet om vad som egentligen har orsakat
            den kris som vi har upplevt i början av 90-talet.
          </note>
          <note>
            Kjell-Olof Feldt har skrivit: Vi hade nu kommit därhän att den
            tredje vägens ekonomisk politik höll på att bryta samman. Vid
            nästa anhalt väntade arbetslösheten.
          </note>
          <note>
            Klas Eklund, som också arbetade i Finansdepartementet, där han
            var planeringschef, har skrivit: Jag vill understryka att dagens
            problem med hög arbetslöshet och finanskris i första hand är en
            följd av 1980-
          </note>
          <note>
            talets överhettning och inflation.
          </note>
          <note>
            Det vore klädsamt om dagens regering tog ansvar för sin egen
            politik och dess effekter.
          </note>
          <note>
            Inte oväntat anser Thomas Östros att de höga skatterna i Sverige,
            och de kraftiga skattehöjningarna sedan regeringsskiftet, inte
            medför några problem i ekonomin över huvud taget. Skattehöjningar
            på
          </note>
          <note>
            70 miljarder kronor - i det närmaste 20 000 kr per hushåll -
            skulle inte förorsaka några problem.
          </note>
          <note>
            Det förhåller sig ju tvärtom på två sätt. Dels har förutsättningarna
            för en stark tillväxt och tillräckligt många nya jobb försämrats
            avsevärt. Skattepolitiken är en av huvudorsakerna till att arbetslösheten
            nu stiger och stiger och når nya rekordnivåer, Thomas
          </note>
          <note>
            Östros. Det är klart att detta inte bara drabbar dem som blir
            arbetslösa. Det drabbar också dem som har ett arbete och en löneinkomst.
            De drabbas av att våra gemensamma resurser med så många arbetslösa
            blir mindre än de skulle kunna vara. Dels kostar arbetslösheten
            i form av stöd till dem som blir arbetslösa, och därmed blir skatterna
            ännu högre.
          </note>
          <note>
            Den socialdemokratiska regeringen driver, Thomas Östros, en skattepolitik
            som uppenbarligen syftar till att finansiera massarbetslösheten,
            inte till att bekämpa den. De som drabbas hårdast av denna politik
            är naturligtvis de arbetslösa och de låg- och medelinkomsttagare
            som har minst marginaler och som känner mest av de kraftiga skattehöjningarna.
            Och vad är det för skattehöjningar egentligen? Den största enskilda
            skattehöjningen är höjda egenavgifter som relativt sett drabbar
            låginkomsttagare allra hårdast.
          </note>
          <note>
            Det är en ren inkomstskatt. Sjukförsäkringen är ju redan fullt
            ut finansierad. Det handlar om löneskatter.
          </note>
          <note>
            Det handlar om energiskatter, som slår hårdast mot barnfamiljer.
            Det handlar om fastighetsskatten, som oftast slår hårdast mot
            de större familjerna.
          </note>
          <note>
            De flesta hushållen betalar 60 % eller mer i olika skatter. Det
            som blir kvar räcker inte till, utan man blir utlämnad åt att
            politiker skall klara uppgifter.
          </note>
          <note>
            Man har själv inte ekonomiska möjligheter att göra det. Det gäller
            pensionen, äldreomsorgen, barnomsorgen och bidragen när pengarna
            inte räcker till. När politikerna inte klarar sina åtaganden,
            är man utlämnad. Det finns ingenting. Man kläms åt. Det blir sämre
            pensioner, sämre förutsättningar för offentlig service och vård
            och högre skatt. Det visar ju att Thomas
          </note>
          <note>
            Östros modell totalt har misslyckats. Att komma ur situationen
            är svårt. Marginaleffekterna är för många betydligt högre än vad
            Thomas Östros låter påskina.
          </note>
          <note>
            Inser inte Thomas Östros att det är viktigt att ge hushållen
            kontroll över sin egen ekonomi? Tycker skatteministern att det
            vore rimligt att driva en politik som gör att de allra flesta
            kan leva på sin lön?
          </note>
          <note type="speaker">
            Anf. 50 Statsrådet THOMAS ÖSTROS (s):
          </note>
          <note>
            Fru talman! Bo Lundgren kan inte undvika att gå in på orsaker
            till krisen. Då måste jag naturligtvis svara på hans idéer om
            det. Det är väl få, kanske de partier som stödde politiken under
            tre år och de som satt i regeringen under denna period, som har
            en annan uppfattning än den att Sverige var i fritt fall under
            den borgerliga regeringsperioden. Det är klart att en internationell
            lågkonjunktur bidrog till att Sverige fick problem, men det var
            också en inhemskt genererad politik som försatte Sverige i oerhörda
            svårigheter.
          </note>
          <note>
            En av de avgörande svagheterna i den regeringens politik, där
            Bo Lundgren var ansvarig för skattepolitiken, var just att man
            trodde att stora skattesänkningar riktade till höginkomsttagare
            och kapitalägare, till strategiska grupper som man hoppades skulle
            dra oss andra ur krisen - det var fråga om riktade skattesänkningar
            av stort format som var ofinansierade och som ökade budgetunderskottet
            - skulle leda till tillväxt och nya jobb.
          </note>
          <note>
            Få tror det i dag. Vi har haft ett fullskaleexperiment i Sverige
            med en sådan politik. Det ledde till statsfinansiellt kaos, stigande
            räntor och utslagning av företag. Det ledde till 50 000 konkurser
            och en halv miljon förlorade jobb. Det var den skattepolitik den
            dåvarande regeringen bedrev. Det är märkligt att uppleva att Moderaterna,
            när man läser deras motioner om skattepolitiken, vill pröva detta
            igen. Man har prövat ett fullskaleexperiment. Empirin, verkligheten,
            har visat vad det resulterade i; kaos och massarbetslöshet. Ändå
            vill man pröva det igen.
          </note>
          <note>
            Skillnaden nu är att man har insett att det inte går att dra
            exakt skattepolitik en gång till. Nu måste man krydda med någonting.
            Man kör med litet Hans-och-
          </note>
          <note>
            Greta-politik. Den elaka häxan försöker locka in barnen i pepparkakshuset
            genom att erbjuda en pepparkaka. Då finns litet skattesänkningar
            även för låginkomsttagare med. Det var det ju inte under den borgerliga
            regeringsperioden sist, men nu kryddar man sina gamla förslag
            med detta och hoppas få uppslutning.
          </note>
          <note>
            Skattehöjningarna har varit nödvändiga för att ta
          </note>
          <note>
            Sverige ut ur det statsfinansiella moraset. Det tror jag att
            de allra flesta av medborgarna kan vara överens med socialdemokratin
            om. Att sanera statsfinanserna med nästan 130 miljarder kronor
            bara genom att dra ned offentliga utgifter skulle ju drabba låginkomsttagarna,
            de som har svårt att få det att gå ihop, oerhört hårt.
          </note>
          <note>
            Att använda skattepolitiken till att fördela bördorna rättvisare
            är ju nödvändigt. Därför har vi varit tvungna att höja skatter
            för 60 miljarder kronor. Vi har gjort det för att se till att
            även de som har goda inkomster är med och delar på bördan. Värnskatten
            är ett exempel på detta, återställandet av kapitalskatten ett
            annat och den minskade avdragsrätten för pensionsförsäkringen
            en tredje. Detta har vi gjort för att faktiskt hålla ihop samhället
            och för att se till att alla är med och bidrar.
          </note>
          <note>
            Den moderata skattepolitiken utgår ifrån att vi ganska radikalt
            skall sänka skatterna i Sverige. De generella skatterna, skattekvoten,
            skall helst nå ned till 40 %. Det har Bo Lundgren varit med om
            att skriva i en motion till riksdagen för ett och ett halvt år
            sedan. De skall nå ned till 40 %.
          </note>
          <note>
            Jag är inte säker på när Bo Lundgren vill genomföra detta, men
            1998 skulle det innebära skattesänkningar på 250 miljarder kronor
            och alltså minskade offentliga utgifter med 250 miljarder kronor.
            Då har vi ingen generell välfärdspolitik längre. Det kan Bo
          </note>
          <note>
            Lundgren och jag vara överens om. Då måste man rikta insatserna
            väldigt kraftigt mot låginkomsttagare.
          </note>
          <note>
            Vad skapar det, Bo Lundgren? Vad skapar man med att överge generell
            välfärdspolitik och rikta fattigvårdspolitik mot dem som bäst
            behöver insatserna?
          </note>
          <note>
            Jo, man skapar fattigdomsfällor. Det blir enorma marginaleffekter.
            Att få en ökad inkomst i det läget, när den generella välfärdspolitiken
            är borta och man har mer av selektiv socialpolitik, kommer att
            innebära marginaleffekter på uppemot 100 %.
          </note>
          <note>
            Är Bo Lundgren bekymrad över marginaleffekter för låginkomsttagare,
            bör han överge den socialpolitiska inriktning han har. Ställ upp
            på generell välfärdspolitik! Det ger minst fattigdomsfällor.
          </note>
          <note type="speaker">
            Anf. 51 BO LUNDGREN (m):
          </note>
          <note>
            Fru talman! Jag vet inte om Thomas Östros med generell välfärdspolitik
            menar neddragna bidrag till handikappade för assistentersättning
            eller försämrade änkepensioner till dem som inte kan ändra sin
            ekonomiska situation. Ni ville ju t.o.m. minska barnpensionerna.
            Men det lyckades vi i oppositionen stoppa.
          </note>
          <note>
            För mig är det viktigt att staten tar ett ansvar för dem som
            verkligen behöver vårt gemensamma stöd. Och det är dessa grupper.
            Men det är lika viktigt för mig att de som egentligen inte behöver
            stöd, annat än på grund av att skatterna är för höga, får tillbaka
            sin ekonomiska självständighet.
          </note>
          <note>
            Egentligen förvånar det mig väldigt mycket att se hur socialdemokratin
            har utvecklats. Min farfar var under nästan 20 år ordförande för
            Svenska stenarbetareförbundet. När jag läser vad han skrev i sina
            dagböcker om vikten att frigöra människorna, att se till att de
            kunde stå på egna ben ekonomiskt och att ha ett eget ansvar men
            alltid kunde få hjälp när det behövdes, har jag stor sympati för
            det. Det är samma värderingar som jag präglas av. Men när Thomas
            Östros begär att få ta in 60 miljarder i skattehöjningar - 70
          </note>
          <note>
            miljarder om man räknar litet annorlunda, men det kan vi lämna
            där hän - gör han det därför att han säger att han bättre, tillsammans
            med sin regering och sina socialdemokrater, kan bestämma åt människorna
            än vad de själva kan. Där ligger det stora problemet.
          </note>
          <note>
            Det är också allvarligt att Thomas Östros och den regering som
            han sitter i saknar insikt om problemen.
          </note>
          <note>
            Vi kan stå här och munhuggas om vems fel det ena eller andra
            var, men det är allvarligt om ni tror - vilket jag inte tror att
            ni gör - att Kjell-Olof Feldt och
          </note>
          <note>
            Klas Eklund och alla andra som har beskrivit det misslyckade
            80-talet med bankkriser och ett budgetunderskott som accelererade
            under Erik Åsbrinks tid som skatteminister, före min tid som skatteminister,
            hade fel och om ni bortser från att detta orsakades av en felaktig
            politik under 80-talet, då går ni in i samma politik igen. Det
            är därför som vi ser arbetslösheten öka. Det är därför som ni
            inte klarar av det som ni egentligen har åtagit er gentemot människorna.
            En sådan viktig sak borde väl ändå vara att se till att människor
            får en ökad kontroll över sin egen vardag.
          </note>
          <note>
            Det allra första som jag skulle vilja fråga Sveriges skatteminister
            är: Vore det inte bra - vi kan diskutera möjligheterna och tekniken
            - om skatterna kunde sänkas, så att vanliga hushåll med normala
            inkomster skulle kunna klara sig på sin egen lön och känna att
            de har en ekonomisk kontroll över sin situation och att inte vara
            utlämnade åt att politiker i kommuner, landsting och stat skall
            klara det som de uppenbarligen inte klarar? Vore inte det ett
            mål att sträva efter?
          </note>
          <note>
            Det skulle vara intressant att höra det.
          </note>
          <note>
            Stå inte här och försök få i människor att de skattehöjningar
            som har genomförts drabbar några få som är rika. Det är det ju
            inte.
          </note>
          <note>
            Värnskatten och återinförandet av grundavdrag i statlig beskattning
            betyder netto 3-4 miljarder. Vart går höjningen av egenavgifterna,
            som har en regressiv verkan och som drabbar låginkomsttagarna
            mest - i det närmaste 15 miljarder?
          </note>
          <note>
            Löneskattehöjningen som höjer priser eller slår ut jobben eller
            sannolikt åstadkommer bägge drabbar de vanliga människorna, och
            särskilt de människor som har låga inkomster. Detta handlar om
            6-7 miljarder.
          </note>
          <note>
            Energiskatterna innebär ett antal miljarder, och fastighetsskatten
            ytterligare ett antal miljarder.
          </note>
          <note>
            De skattehöjningar som är bredbasiga och som slår hårdast mot
            vanliga människor, det är dessa skattehöjningar som ni har genomfört.
            Där ligger huvuddelen. Att ni sedan har infört en värnskatt som
            innebär att det finns risk att människor med kompetens flyttar
            från Sverige - vi har varnande exempel från Ericsson - drabbar
            också låginkomsttagarna som är kvar i Sverige.
          </note>
          <note>
            Se till, Thomas Östros, att skaffa insikten om de ekonomiska
            sammanhangen. Då kanske vi kan få balans i ekonomin och samtidigt
            bekämpa massarbetslösheten. Det lyckas inte ni med.
          </note>
          <note type="speaker">
            Anf. 52 Statsrådet THOMAS ÖSTROS (s):
          </note>
          <note>
            Fru talman! Jag tycker att det tråkigt att se att Bo
          </note>
          <note>
            Lundgren har lärt så litet av de tre år som han hade på sig i
            Finansdepartementet att sköta Sveriges skattepolitik - att ha
            ansvaret att också se till att statens intäkter räcker till för
            de ambitioner som man har på utgiftssidan. Bo Lundgren bidrog
            tillsammans med de andra regeringsledamöterna aktivt till att
            fördjupa krisen och orsaka massarbetslöshet genom att föra en
            ansvarslös skattepolitik. Det är klart att det gick att sitta
            i Rosenbad och föreslå sänkta skatter om man bortsåg från vad
            det innebar i den konkreta verkligheten - raserade statsfinanser,
            räntekaos, utslagna företag och jobb. Massarbetslösheten drabbar
            alltid hårdast dem som har svagast ställning på arbetsmarknaden,
            dvs. de som har lägst utbildning och de som har sämst inkomster.
          </note>
          <note>
            Det som ni åstadkom under dessa tre år var en massiv omfördelningspolitik.
            De som led mest var de som hade svagast ställning i landet. Det
            är arbete som är avgörande för fördelningspolitiken - ökad sysselsättning,
            och det skall vara jobb med lön som man kan leva på. Det är det
            centrala.
          </note>
          <note>
            Regeringen har fått ägna de första två åren av mandatperioden
            åt att städa upp i det statsfinansiella kaoset. Det hade inte
            varit möjligt att göra en utbildningssatsning på 10 miljarder
            i det läge som vi fick regeringsmakten hösten 1994 med ett upplåningsbehov
            på ca 200 miljarder. Det hade inte varit möjligt för oss att säga
            att vi skulle låna ytterligare 10 miljarder för att göra en utbildningssatsning.
            Vi var tvungna att först och främst komma ur det kaos som Bo Lundgren
            hade varit med att skapa.
          </note>
          <note>
            Nu till sommaren startar utbildningsrevolutionen -
          </note>
          <note>
            100 000 vuxenutbildningsplatser och 30 000 platser i högskolan.
            Det kommer effektivt att bidra till bättre arbetsmarknad, bättre
            produktivitet och högre reallöner för människor som har en chans
            att få en plats på arbetsmarknaden. Det är ett exempel på vad
            en samlad och balanserad ekonomisk politik kan medföra, och då
            har det varit nödvändigt med skattehöjningar också.
          </note>
          <note>
            Om det är något som den här perioden har lärt
          </note>
          <note>
            Sverige så är det att om man genomför skattesänkningar utan att
            man orkar med att se till att få balans, så försätter man landet
            i svårigheter.
          </note>
          <note>
            Det är klart att även denna regering har föreslagit och kommer
            att föreslå förändrade skatter och också kommer att föreslå skattesänkningar.
            Men då skall det vara skattesänkningar som vi har arbetat ihop
            till genom att se till att vi får ett utrymme när vi har ett överskott
            i budgeten. Att sänka skatter då vi ännu inte har balans, det
            leder ingen vart.
          </note>
          <note>
            Moderaterna har lagt fram ett budgetförslag som innehåller ett
            antal skattesänkningar. Men man talar sällan om konsekvensen av
            dessa skattesänkningar.
          </note>
          <note>
            Vad betyder 8 miljarder mindre till kommunerna, Bo
          </note>
          <note>
            Lundgren? Det innebär att 30 000-40 000 arbetstillfällen i kommunerna
            försvinner. Vad betyder det för de människor som får lämna jobben
            i kommunerna och hamnar i öppen arbetslöshet och ekonomiska bekymmer?
            Det är ett exempel på vad era skattesänkningar kostar.
          </note>
          <note>
            På lång sikt vill ni sänka skatterna med 250 miljarder. Jag förstår
            inte att Bo Lundgren inte kommenterar det. Jag har försökt att
            få flera moderater att kommentera det. Men ingen vill i dag kännas
            vid den motion som ni väckte i riksdagen hösten 1995. Bo
          </note>
          <note>
            Lundgren vill sänka skatterna med 250 miljarder.
          </note>
          <note>
            Men berätta då också för kammaren hur ett samhälle ser ut där
            man har sänkt skatterna med 250 miljarder.
          </note>
          <note>
            Vad har hänt med äldreomsorgen? Vad har hänt med utbildningen?
            Vad har hänt med sjukvården? Vad har hänt med socialförsäkringssystemen?
            Tror Bo Lundgren att det innebär att låginkomsttagare har fått
            en bättre situation på något sätt?
          </note>
          <note type="speaker">
            Anf. 53 BO LUNDGREN (m):
          </note>
          <note>
            Fru talman! Det kommer tyvärr att ta rätt lång tid att sänka
            skatterna ned till den nivå som finns i normala europeiska länder.
            Men det är en ambition som jag och mitt parti har. Vad får vi
            för samhälle då tillväxten fungerar, då hushållen känner att de
            klarar sig på egen hand i fråga om mycket som de i dag behöver
            stöd och bidrag för, att de har ett eget självbestämmande, då
            Sverige har chans att koncentrera de offentliga insatserna, även
            med en offentlig sektor som är hälften av hela ekonomin, det ger
            nämligen ett skattetryck på ungefär 40 %? Då finns det gott om
            utrymme att finansiera en bra äldreomsorg, en bra sjukvård och
            ett bra stöd till dem som verkligen behöver. Den politik som Thomas
            Östros står för har ju lett till högre skatter, sämre bidrag och
            dessutom längre vårdköer. Den modellen har ju prövats och misslyckats.
            Det är därför som det är så viktigt att
          </note>
          <note>
            Thomas Östros och andra försöker skaffa sig någon insikt om vad
            som har inträffat.
          </note>
          <note>
            Vad innebär det att man chockhöjer skatterna?
          </note>
          <note>
            Thomas Östros erkänner nu nämligen det. 60 miljarder säger han
            själv, jag säger 70, men låt oss säga 60.
          </note>
          <note>
            Vad sade Ingvar Carlsson i valrörelsen 1994 om en sådan chockhöjning
            av skatterna? Vet Thomas Östros det? Han skrev i ett brev till
            väljarna:
          </note>
          <note>
            Vad skulle vi ha för intresse av att chockhöja skatterna? Det
            ger varken fler jobb eller bättre ekonomi för Sverige totalt sett.
          </note>
          <note>
            Ingvar Carlsson hade alldeles rätt, men han dolde att ni skulle
            göra det. Och vi sade ju att ni skulle chockhöja skatterna.
          </note>
          <note>
            Under den tid som jag var skatteminister sänktes skatterna betydligt
            mindre än vad jag skulle ha önskat på grund av det statsfinansiella
            läge som vi befann oss i sedan 80-talets bankkriser osv. Vi sänkte
            skatterna mycket blygsammare än vad jag hade önskat. Det är ingenting
            som påverkade eller gjorde något negativt i fråga om statsfinanserna
            och ekonomin. Tvärtom fick vi bättre förutsättningar för tillväxt.
          </note>
          <note>
            Men jag vill återigen fråga skatteministern klart och tydligt:
            Anser skatteministern att det borde vara ett politiskt mål att
            göra det möjligt för de flesta svenska hushåll att leva på sina
            egna löner?
          </note>
          <note type="speaker">
            Anf. 54 Statsrådet THOMAS ÖSTROS (s):
          </note>
          <note>
            Fru talman! Bo Lundgren säger att han inte riktigt fick sänka
            skatten så mycket som han ville under den borgerliga perioden.
            Det kunde alltså ha blivit ännu större underskott och ännu större
            räntekaos. Tack och lov fick Bo Lundgren inte som han ville i
            den regeringen. Kanske fanns det något mera balanserade krafter
            - ja, det vet vi ju att det fanns.
          </note>
          <note>
            När det gäller valrörelsen 1994 vill jag påminna
          </note>
          <note>
            Bo Lundgren om det valmanifest som vi lade fram i valrörelsen
            1994. Där sade vi klart och tydligt att egenavgifterna skulle
            höjas. Värnskatt skulle införas med 5 % extra skatt över brytpunkten.
            Kapitalskatterna skulle återställas. Aktieutdelningsskatten skulle
            alltså inte längre vara 0 %, utan den skulle vara 30 %.
          </note>
          <note>
            Reavinstbeskattningen på aktier skulle återställas.
          </note>
          <note>
            Detta sade vi klart och tydligt till väljarna. Det var ingen
            som, när vi i valrörelsen 1994 talade om vår skattepolitik, inte
            kunde känna till att detta skulle ske.
          </note>
          <note>
            Där var vi alltså mycket tydliga.
          </note>
          <note>
            Bo Lundgren, när vi talar om låginkomsttagare och fördelningspolitik
            är socialpolitiken oerhört viktig. Skatterna är viktiga. En bra
            fördelningsprofil på skatterna är viktig, liksom hur vi bygger
            upp välfärden. När Bo Lundgren nu strävar efter att sänka skatterna
            med 250 miljarder kronor säger han att vi måste koncentrera insatserna.
            Det vi då får är en selektiv socialpolitik som kommer att öka
            marginaleffekterna.
          </note>
          <note>
            Vad betyder det? Jo, om man är låginkomsttagare får man ett visst
            stöd av Bo Lundgren, men om man får bättre lön dras det stödet
            undan. Således kan vi få marginaleffekter på uppemot 100 %. På
            det sättet skapar man fattigdomsfällor.
          </note>
          <note>
            Jag skulle vilja råda Bo Lundgren att under helgen läsa litet
            grand. Bo Rothstein, professor i statsvetenskap i Göteborg, har
            skrivit boken Vad bör staten göra? I boken går han igenom olika
            typer av modeller för att organisera socialpolitiken. Han är mycket
            tydlig när han utalar sig - att bedriva generell välfärdspolitik
            leder till en mycket bättre standard för dem som har det sämst
            ställt än att bedriva den selektiva välfärdspolitik som Bo Lundgren
            vill genomföra. Då försvinner ju solidariteten med dem som har
            det sämst ställt. Deras levnadsstandard trycks då ned, och de
            blir fattigare. Läs nämnda bok i helgen, så kan vi diskutera den
            nästa gång!
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1996/97:144 om tjänstesektorns utveckling
          </note>
          <note type="speaker">
            Anf. 55 Statsrådet THOMAS ÖSTROS (s):
          </note>
          <note>
            Fru talman! Carl Fredrik Graf har frågat mig vilka åtgärder jag
            avser att vidta för att stimulera en expansion av tjänstesektorn
            och därmed öka antalet arbetstillfällen i landet.
          </note>
          <note>
            Jag vill till en början säga att jag ser med stort allvar på
            det rådande arbetsmarknadsläget. Åtgärder riktade mot tjänstesektorn
            skulle kunna leda till att den inhemska efterfrågan i större utsträckning
            riktades mot mindre import- och kapitalintensiv verksamhet. Detta
            skulle kunna ge gynnsamma sysselsättningseffekter. Stimulanser
            i form av sänkta skatter eller subventioner till vissa delar av
            tjänstesektorn skulle samtidigt kunna leda till en konkurrenssnedvridning
            mellan de sektorer som omfattas av stödet och den övriga delen
            av ekonomin. Finansieringen av stimulansåtgärderna skulle också
            kunna resultera i välfärdsförluster. Nettoeffekten på sysselsättning
            och välfärd av sådana stimulanser är därför svår att uppskatta.
          </note>
          <note>
            Eftersom effekterna av stimulanser riktade mot tjänstesektorn
            är komplicerade krävs det en bred och förutsättningslös samhällsekonomisk
            analys. Regeringen gav därför i september förra året en särskild
            utredare i uppdrag att analysera de samhällsekonomiska effekterna
            av olika åtgärder som syftar till att stimulera utbud och efterfrågan
            på privat tillhandahållna tjänster. Utredaren skall speciellt
            studera åtgärdernas förväntade effekter på arbetslösheten och
            sysselsättningen i privat och offentlig sektor. I uppdraget ingår
            också bl.a. att studera olika regelförändringars effekter på inkomstfördelningen
            och jämställdheten mellan män och kvinnor. Om analyserna så visar
            skall uttredaren lämna förslag om vilka regelförändringar som
            kan vara lämpliga. Utredningsuppdraget skall vara avslutat före
            den 15 mars i år.
          </note>
          <note>
            Regeringen kommer att noggrant studera utredarens slutsatser
            och de eventuella förslag som lämnas.
          </note>
          <note>
            Efter remissbehandling under våren kommer regeringen att ta ställning
            till vilka åtgärder som kan vara motiverade.
          </note>
          <note type="speaker">
            Anf. 56 CARL FREDRIK GRAF (m):
          </note>
          <note>
            Fru talman! Det finns flera skäl att diskutera frågor som rör
            tjänstesektorns utveckling i en vidare mening. Ett par av dem
            handlar om att det nu gäller att finna lösningar för att öka människors
            möjligheter att komma i arbete. Vidare finns det när det gäller
            beskattningen av tjänstesektorn en direkt relation till svartsektorns
            möjligheter att ytterligare breda ut sig.
          </note>
          <note>
            Jag tänker inte här försöka definiera tjänstesektorn som en begränsad
            typ av arbetsguppgifter. Det går att föra en debatt om dessa frågor
            också i allmänna termer.
          </note>
          <note>
            Magnus Henrekson drar i sin bok Företagandets villkor bl.a. slutsatsen
            att höga marginalskatter sannolikt har en självständigt negativ
            effekt på entreprenörskap, småföretagande och investeringar i
            humankapital. Enligt Magnus Henrekson pekar storleken på skattekilarna
            ut det svenska skattesystemet som en potentiell huvudorsak till
            snedvridningar i både den branschmässiga och den företagsstorleksmässiga
            fördelningen av sysselsättning och produktion - en observation
            som jag tror också är av intresse för den debatt som vi nu skall
            föra.
          </note>
          <note>
            Statsrådet Östros ger i sitt svar, för vilket jag ber att få
            tacka, inga direkta besked, utan han hänvisar till den utredning
            som skall presenteras senare i vår. Det politiska livet vore emellertid
            tråkigt om det i varje debatt hänvisades till pågående utredning.
            När väl en utredning är presenterad kommer statsrådet att säga
            att han funderar på den. Sedan kommer propositionen och då har
            han funderat färdigt, så då är han inte beredd att diskutera saken.
            Jag föreslår därför att vi tar en diskussion här i dag i alla
            fall. Det är det jag skall försöka göra.
          </note>
          <note>
            I svaret pekar statsrådet bl.a. på risken för konkurrenssnedvridningar
            mellan de sektorer som omfattas av stödet och övriga delar av
            ekonomin. Jag vill i det sammanhanget peka på de risker för snedvridningar
            som finns mellan redan existerande vit verksamhet och den svarta.
            Den senare är sannolikt mycket omfattande. Den risken är troligen
            allvarligare än den som statsrådet tar upp. Min första följdfråga
            blir därför:
          </note>
          <note>
            Hur ser statsrådet på förhållandet att tillväxtmöjligheterna
            för en hel del tjänsteproduktion hamnar i svartsektorn i stället
            för att den skulle kunna skapa nya vita arbetstillfällen? Vidare
            undrar jag om det inte är viktigt att också från sysselsättnings-
            och uppbördssynpunkt värdera de snedvridningseffekter som jag
            nämnt.
          </note>
          <note>
            Jag vill gärna understryka att jag för egen del inte tror att
            nya småföretag inom tjänstesektorn är den enda vägen när det gäller
            att skapa tillväxt och att erbjuda nya arbetstillfällen i landet.
            Vi får emellertid inte försumma den potential som finns inom tjänstesektorn.
          </note>
          <note>
            Hultkrantz/Nordström menar i Ekonomisk debatt
          </note>
          <note>
            1995 att det finns skäl att noga överväga former för att stimulera
            hushållens efterfrågan på tjänster. En annan viktig slutsats som
            författarna drar är att den största potentialen ligger i hushållstjänster
            som inte tillhandahålls i hemmen och att det är särskilt angeläget
            att diskutera villkoren för hushållens köp av privata tjänster
            som ersätter neddragen offentlig konsumtion.
          </note>
          <note>
            För egen del är jag angelägen om att debatten vidgas just till
            att omfatta ett vidare perspektiv än vad den s.k. pigdebatten
            tyvärr lett till. Den debatten har ju medfört en ideologiskt präglad
            låsning från Socialdemokraternas sida. Jag är dock mera optimistisk
            när det gäller möjligheterna att skapa arbetstillfällen även för
            tjänster som utförs i hemmen. Erfarenheterna från t.ex. arbetslöshetsprojektet
            i Kungälv visar detta liksom den marknad som uppstått genom att
            företag köper hemtjänster åt sina anställda, vilka får ta upp
            det som en naturaförmån i beskattningshänseende.
          </note>
          <note>
            Uppgifter om förekomsten av en omfattande användning av svart
            arbetskraft i hemmen talar också för att det finns en efterfrågan.
          </note>
          <note>
            Fru talman! Mitt mål med den här debatten är att få statsrådet
            att flytta fram sina positioner något. Det kan han göra genom
            att svara på de frågor som jag har ställt plus ytterligare ett
            par följdfrågor, nämligen:
          </note>
          <note>
            Anser statsrådet att det finns en potential för en större tjänstesektor?
            Anser statsrådet att minskade skattekilar ökar hushållens möjligheter
            att efterfråga dessa tjänster?
          </note>
          <note>
            Om vi kan bli överens på det principiella planet tycker jag att
            vi har kommit en bit på vägen. I så fall tror jag att vi sedan
            kan föra en konstruktiv debatt om hur skattesystemet rent tekniskt
            skall vara utformat för att vi skall kunna nå dithän.
          </note>
          <note type="speaker">
            Anf. 57 PER ROSENGREN (v):
          </note>
          <note>
            Fru talman! Det är väl intressant om vi kan föra en något så
            när saklig debatt om tjänstesektorn. Jag tror inte att det råder
            delade meningar om att det inom tjänstesektorn finns möjligheter
            till ökad sysselsättning i landet. Frågan är bara hur man skall
            nå fram till det och, framför allt, hur vi skall komma förbi den
            låsning som skett i debatten. Det är nog inte bara socialdemokratin
            som hamnat i ett låst läge, framför allt i pigdebatten, utan det
            har väl även Vänsterpartiet delvis gjort. Det blir känslosamt
            när man skall diskutera ideologiska frågor kontra vad som är möjligt
            beträffande marknaden. Man kan också närma sig problematiken genom
            att formulera vissa frågor.
          </note>
          <note>
            Jag har försökt att formulera några frågor för att sedan kunna
            gå vidare för att avgränsa där jag tycker att debatten bör hamna,
            och inte bara jag utan även enligt de expertrapporter som Dan
            Anderssons utredning har lagt fram kommer debatten att hamna där.
          </note>
          <note>
            Vilka områden kan vi tänka oss att subventionera av rent ideologiska
            skäl? Ökar marknaden om branschen subventioneras? Det är nämligen
            väldigt viktigt. Hur påverkas sysselsättningen av subventioner?
            Det är inte nödvändigt att sysselsättningen påverkas nämnvärt
            även om marknaden ökar. Hur påverkas svartarbetet om branschen
            subventioneras?
          </note>
          <note>
            De här frågorna har jag försökt besvara i en egen liten PM. Jag
            har kommit fram till vissa saker som ganska väl stämmer överens
            med den förhandsinformation man fått från Dan Anderssons utredning.
            Om jag förstått de sakkunnigrapporter som hittills publicerats
            rätt är det så att om man t.ex. hade bytt ut matmomssänkningen
            mot en sänkning av restaurangmomsen, kanske det sysselsättningsmässigt
            hade varit bättre. Matmomssänkningen hade kanske inte ett sysselsättningspolitiskt
            syfte utan snarare syftet att hålla nere KPI.
          </note>
          <note>
            Jag skulle vilja rikta dessa frågor till skatteminister Östros.
            Vad anser Thomas Östros om det som hittills publicerats av tjänsteutredningen,
            t.ex. att timpenningen på hushållstjänster osv. skulle behöva
            vara 35 kr i timmen för att det över huvud taget skulle vara lönsamt
            att subventionera dem? Det är nämligen sådana siffror som diskuterats.
            Först då skulle det kunna få effekt när det gäller att minska
            den svarta sektorn inom de direkta hemtjänsterna.
          </note>
          <note>
            Jag skulle också vilja fråga skatteministern utifrån samma rapporter
            inom vilka delar av tjänstesektorn som Thomas Östros i dag kan
            se sysselsättningsbefrämjande incitament. Finns det möjligheter
            att öka sysselsättningen inom t.ex. restaurangnäringen, hushållstjänster
            eller trädgårdsarbete, tillsyn av hus? Det skulle vara intressant
            att höra ungefär vilken inriktning skatteministern har i dessa
            delar.
          </note>
          <note type="speaker">
            Anf. 58 Statsrådet THOMAS ÖSTROS (s):
          </note>
          <note>
            Fru talman! Både Carl Fredrik Graf och Per Rosengren ställer
            en mängd frågor som jag skall erkänna att jag också har ställt
            mig. Det är inte en slump att regeringen har tillsatt en utredare
            för att få en samlad analys av tjänstesektorns roll. Dan Andersson
            skall inte bara titta på tekniken, han skall utgå från den själva
            samhällsekonomiska analysen. Det kan låta självklart att en sänkning
            av skatten på restaurangtjänster eller vad det nu vara månde,
            gör att de tjänsterna ökar och det anställs en del folk. Men det
            finns också en annan sida. Någonstans finansieras den skattesänkningen.
            Någonstans minskas aktiviteten, eller man kanske får säga upp
            folk på den kommunala sektorn. Vad som blir resultatet av det
            är ingen självklarhet. Det måste utredas noggrant. Därför har
            vi tillsatt en duktig ekonom som skall titta på de samhällsekonomiska
            effekterna av eventuella subventioner av tjänstesektorn.
          </note>
          <note>
            De frågor ni ställer har jag naturligtvis funderat kring också,
            men jag föredrar, innan vi går in på en sådan diskussion, att
            se vad utredaren gör för samlad bedömning av tjänstesektorns potential.
            Det är viktigt.
          </note>
          <note>
            Det finns en mängd olika forskarrapporter sedan tidigare. Det
            har gjorts en del forskarrapporter även i anslutning till utredningen.
            Jag har tyvärr inte haft möjlighet att sätta mig in i de forskarrapporter
            som kom i går. Jag väntar på utredarens samlade bedömning, som
            kommer i mars. Om Per Rosengren har en egen PM tar jag gärna del
            av den.
          </note>
          <note>
            Vad gäller matmomsen måste jag fråga om KPI-
          </note>
          <note>
            målet har varit Vänsterpartiets grund till att kräva sänkt matmoms
            i alla fall i 10-15 år. Har ni haft KPI-
          </note>
          <note>
            mål i sikte? För regeringen handlade det om fördelningspolitik.
            Sänkta matpriser har mest betydelsefulla för barnfamiljer och
            pensionärer. Matutgifterna utgör en stor andel av familjernas
            ekonomi. Det har varit huvudskälet. Om Per Rosengren har ett KPI-mål
            får han ha det, men det var i alla fall inte vår ambition.
          </note>
          <note type="speaker">
            Anf. 59 CARL FREDRIK GRAF (m):
          </note>
          <note>
            Fru talman! Nu har vi i varje fall fått statsrådet att komma
            upp i talarstolen, men det blir inte så mycket till debatt för
            han hänvisar hela tiden till att han vill sätta sig mer i ärendet.
            Om jag vill göra en välvillig tolkning av det svar jag har fått
            kan jag säga att vi kan få statsrådet dithän att ändå överväga
            om det finns en viss tillväxtpotential i tjänstesektorn. Det är
            väl möjligen en positionsförflyttning framåt hon socialdemokratin.
            Tidigare när vi har drivit de här frågorna har man från socialdemokratins
            sida helt och hållet slagit ifrån sig.
          </note>
          <note>
            Jag skulle emellertid vilja att statsrådet litet kommenterade
            de frågor jag ställde kring svartsektorn och tjänstesektorn. Att
            det otvivelaktigt är ett problem kan vi nog bli överens om, även
            om det är väldigt svårt att fastställa exakta summor. Det talas
            om att svartsektorn skulle utgöra 5 % av BNP och närmare 100 miljarder
            kronor. Det är ett problem ur många synpunkter för de existerande
            vita företagen och de människor som arbetar i svartsektorn så
            till vida att de går miste om pensionspoäng och andra sådana viktiga
            saker.
          </note>
          <note>
            Detta är den andra viktiga relation som måste diskuteras i det
            här sammanhanget. Där bör statsrådet, som i andra sammanhang haft
            synpunkter på det här med kontroll, kunna lämna någon kommentar.
          </note>
          <note>
            Är statsrådet är beredd att göra en förutsättningslös prövning
            av frågan utan ideologiska vinningar när väl utredningen har kommit,
            så återkommer jag gärna med en ny interpellation vid det tillfället.
            Då tycker jag också att vi skall diskutera skattekilarna. Jag
            såg i någon branschtidning att för att en restaurangägare skall
            tjäna en krona skall han fakturera för 125 kr. Om det är riktigt
            eller inte vet jag inte. Men om relationen är någorlunda relevant
            innebär det att det finns en enorm skattekil som gör att det blir
            undanträngningseffekter som det finns anledning att ta på fullt
            allvar.
          </note>
          <note>
            Jag hoppas att statsrådet kan kommentera dessa två frågor.
          </note>
          <note type="speaker">
            Anf. 60 PER ROSENGREN (v):
          </note>
          <note>
            Fru talman! Det var inte matmomsen vi skulle diskutera, men jag
            vill erinra om att en matmomssänkning faktiskt finansierades med
            sänkta barnbidrag, sänkta nivåer i a-kassa och sjukförsäkring.
            Det tycker jag inte var fördelningspolitiskt riktigt. Vi drev
            frågan om matmomssänkning när det fanns utrymme för reformer.
            Matmomsen sänktes i en tid när det inte fanns utrymme för reformer,
            utan man tog från ett begränsat antal människor och gav en generell
            matmomssänkning. Men den debatten hör inte hemma här.
          </note>
          <note>
            Det Carl Erik Graf tar upp när det gäller svartsektorn är väldigt
            viktigt, inte minst ur konkurrenssynpunkt för företagen. Men det
            reser också vissa funderingar över hur man blir av med svartsektorn
            och konkurrensen gentemot vita företag. Riksskatteverket redovisade
            i en rapport att det i dag inte existerar någon vit marknad för
            hushållstjänster inomhus, som bakning och matlagning, s.k. pigtjänster.
            Det existerar inga sådana företag. I den s.k. expertrapporten
            - jag kan meddela att de inte vill bli kallade experter utan vill
            kalla sig sakkunniga - kom man, efter att ha tittat på elasticitet
            på både inkomster och priser, fram till att priset 35 kr per timme
            skulle göra att pigtjänster skulle kunna börja konkurrera med
            de svarta. Frågan är om det är så långt Carl Fredrik Graf och
            Moderaterna vill gå.
          </note>
          <note>
            Jag tycker inte heller att man bara skall diskutera pigsektorn.
            Den stora delen utgörs av övriga hushållstjänster som riktar sig
            till hushållen. Man skall också vara medveten om att 70-80 % av
            tjänstesektorn de facto riktar sig till företag, inte till den
            privata sektorn.
          </note>
          <note type="speaker">
            Anf. 61 Statsrådet THOMAS ÖSTROS (s):
          </note>
          <note>
            Fru talman! Regeringen har naturligtvis tillsatt utredningen
            därför att den är intresserad av resultatet.
          </note>
          <note>
            Carl Fredrik Graf säger: Vi har fått statsrådet dithän.
          </note>
          <note>
            Jag tror inte att det är Graf som har tillsatt denna utredning,
            utan det gjorde vi i samband med diskussionerna i somras om ytterligare
            steg i sysselsättningspolitiken. Det är viktigt att reda ut argumenten.
          </note>
          <note>
            Är man beredd till ofinansierade skattesänkningar kan man naturligtvis
            sänka skatter litet här och var om man inte bekymrar sig över
            konsekvenserna. Men vill man finansiera en sådan typ av reform
            måste man göra en avvägning av konsekvenserna i andra änden där
            man tar pengar ifrån. Det är bl.a. detta som utredaren gör, dvs.
            en samlad samhällsekonomisk bedömning. Utredaren tittar också
            på och gör en bedömning av vad svartjobb och den svarta sektorn
            betyder.
          </note>
          <note>
            Till Per Rosengren skulle jag vilja säga: Det Per
          </note>
          <note>
            Rosengren antyder är att han skulle vilja använda en matmomshöjning
            till att sänka priserna på restaurangbesök. Vad har det för fördelningspolitisk
            träffsäkerhet? Men det kanske har att göra med intressen i branschen,
            vad vet jag.
          </note>
          <note>
            I övrigt är det svårt att fortsätta en diskussion när vi alla
            sitter och väntar på en samlad bedömning av en utredning. Det
            är faktiskt komplicerade frågor. Jag hoppas att även Carl Fredrik
            Graf och Per Rosengren har något intresse i att försöka göra en
            samlad samhällsekonomisk bedömning av tjänstesektorns möjligheter
            i framtiden.
          </note>
          <note>
            Jag är övertygad om, med eller utan subventioner, att privat
            tjänstesektor är just den sektor som har den största utvecklingspotentialen.
            När ekonomin nu kommer i gång och tillväxten kommer tillbaks efter
            det hårda saneringsarbete som har varit nödvändigt är det just
            i privat tjänstesektor som det går fortast. När konsumtionen kommer
            i gång, hushållen återigen känner trygghet och vågar börjar köpa
            tjänster igen så att sparandet minskar får vi en effekt på privat
            tjänstesektor. Det är jag helt övertygad om.
          </note>
          <note type="speaker">
            Anf. 62 CARL FREDRIK GRAF (m):
          </note>
          <note>
            Fru talman! Då fick vi ändå ett besked från statsrådet till slut.
            Han är beredd att tämligen förutsättningslöst pröva utvecklingsmöjligheterna
            på den privata tjänstesektorn. Det var dithän jag ville komma,
            att han släpper de låsningar som tidigare har funnits. Jag är
            då beredd att noggrant läsa Dan Anderssons utredning och ta del
            av resultaten.
          </note>
          <note>
            När det gäller finansieringen pekar en av de preliminära expertrapporterna
            på det förhållandet att om en person köper tjänster kanske det
            frigörs tid där han själv kan öka sina aktiviteter på marknaden.
            Totalt sett finns det indikationer på att det inte blir några
            uppbördsförluster i en sådan situation. Nu när vi är överens om
            att det finns tillväxtmöjligheter i privat tjänstesektor, statsrådet
            Östros, och att det sannolikt är skattevägen vi måste gå för att
            ge den möjlighet att utvecklas, får vi väl träffas på nytt efter
            den 15 mars när vi har läst utredningen, och då kan vi föra diskussionen
            vidare.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1996/97:159 om om skattetillägg
          </note>
          <note type="speaker">
            Anf. 63 Statsrådet THOMAS ÖSTROS (s):
          </note>
          <note>
            Fru talman! Carl Fredrik Graf har frågat mig dels vilka åtgärder
            jag avser vidta för att skattetilläggen vid periodiseringsfel
            för mervärdesskatt och punktskatter skall avskaffas den närmaste
            framtiden, dels vilka förslag jag är beredd att lägga fram för
            att klarlägga reglerna kring skattskyldighet och redovisning av
            ingående mervärdesskatt och dels vilka åtgärder jag är beredd
            att vidta för att hindra att oskäliga skattetillägg tas ut.
          </note>
          <note>
            Skattetillägg påförs skattskyldig som lämnat oriktig uppgift
            i deklaration eller annat skriftligt meddelande till ledning för
            beskattningen. Skattetillägget uppgår på mervärdesskatteområdet
            till 20 % av det skattebelopp som inte skulle ha påförts den skattskyldige
            eller som felaktigt skulle ha räknats honom till godo om den oriktiga
            uppgiften godtagits. Motsvarande gäller för punktskatterna. Skattetillägget
            uppgår dock till 10 % när den oriktiga uppgiften avser periodisering
            eller en därmed jämställd fråga.
          </note>
          <note>
            Skattetillägg kan efterges om felaktigheten eller underlåtenheten
            kan antas ha ett sådant samband med den skattskyldiges ålder,
            sjukdom, bristande erfarenhet eller liknande förhållande att den
            framstår som ursäktlig. Detsamma gäller om den framstår som utsäktlig
            med hänsyn till uppgiftens beskaffenhet eller annan särskild omständighet
            eller om det framstår som uppenbart oskäligt att ta ut skattetillägget.
          </note>
          <note>
            Redovisning av mervärdesskatt skall som huvudregel ske för den
            period då en transaktion enligt god redovisningssed är bokförd
            eller borde ha varit bokförd. Skyldigheten att betala skatt vid
            omsättning inträder när en vara har levererats eller tjänsten
            tillhandahållits.
          </note>
          <note>
            Riksskatteverket har i en skrivelse till Finansdepartementet
            hemställt om ändringar i skattetilläggsreglerna. Riksskatteverket
            föreslår att bestämmelserna anpassas till de särskilda omständigheter
            som föreligger på mervärdesskatte- och punktskatteområdet genom
            att uttagsnivån vid periodiseringsfel sätts ned till
          </note>
          <note>
            5 %. Också Industriförbundet har i en skrivelse påtalat behovet
            av ändringar i skattetilläggsreglerna. Industriförbundet föreslår
            att skattetillägg avseende mervärdesskatt och punktskatt, när
            den oriktiga uppgiften utgör periodiseringsfel, skall utgå endast
            i form av kostnadsränta. Industriförbundet föreslår vidare att
            skattetillägg skall kunna efterges i ett större antal fall.
          </note>
          <note>
            Skrivelserna remissbehandlas för närvarande.
          </note>
          <note>
            Remisstiden går ut den 14 mars 1997. Frågorna kommer därefter
            att beredas inom Finansdepartementet. Jag är därför inte beredd
            att nu ta slutlig ställning till de förslag rörande skattetillägg
            som Riksskatteverket och Industriförbundet för fram i sina skrivelser.
          </note>
          <note>
            Jag är dock medveten om de problem med det nuvarande regelsystemet
            som Riksskatteverket och Industriförbundet tar upp i sina skrivelser.
          </note>
          <note>
            Beträffande reglerna kring skattskyldighet och redovisning av
            ingående mervärdesskatt har på senare år en mängd frågeställningar
            uppkommit kring rätt tidpunkt för avdragsrättens respektive redovisningsskyldighetens
            inträde. Den uppkomna osäkerheten beror på flera faktorer. Regelsystemet
            för mervärdesskatt har blivit alltmer komplext. Vidare har skattemyndigheternas
            utökade periodkontroll på mervärdesskatteområdet fokuserat frågor
            om bl.a. avdragsrättens inträde. Samtidigt utgör den i mervärdesskattelagen
            gjorda hänvisningen till begreppet god redovisningssed ett ytterligare
            tolkningsmoment. Det finns därför i och för sig behov av att bestämmelserna
            ses över. Riksskatteverket har i oktober 1996 tillsatt en arbetsgrupp
            med uppgift bl.a. att belysa i vilken utsträckning det behövs
            särskilda rekommendationer eller skatteregler. Slutrapport skall
            lämnas senast den
          </note>
          <note>
            31 december 1997. Dessutom är frågan om avdragsrätt för ingående
            mervärdesskatt för närvarande föremål för prövning i Regeringsrätten.
            Jag är därför inte beredd att i detta läge ta ställning i denna
            fråga.
          </note>
          <note type="speaker">
            Anf. 64 CARL FREDRIK GRAF (m):
          </note>
          <note>
            Fru talman! Den debatt vi för nu behandlar ett kanske något mer
            specialiserat ärende än den förra om tjänstesektorn. Icke desto
            mindre väljer statsrådet att också i det här fallet hänvisa till
            ett par utredningar innan han vill ta ställning.
          </note>
          <note>
            Frågan om skattetillägg har blivit ett stort problem. Ett skäl
            är att antalet tillfällen då man skall lämna in sina momsdeklarationer
            - det är närmast den biten jag kommer att diskutera av skattetilläggsfrågan
          </note>
          <note>
            - har ökat till tolv per år. Det är klart att risken då är större
            för att det blir fel vid olika tillfällen. Problemet med skattetillägget
            är att det många gånger kan stå i fullständigt orimlig proportion
            till den förseelse som har ägt rum.
          </note>
          <note>
            Vidare är ett annat problem reglerna kring skattskyldigheten
            och redovisningen. Det finns exempel där Riksskatteverket och
            Bokföringsnämnden har tolkat reglerna olika när det gäller hur
            en affärshändelse skall bokföras. Då är min fråga till statsrådet:
          </note>
          <note>
            Vilket råd ger statsrådet till en företagare? Hur skall han kunna
            få ett korrekt besked när det gäller skattskyldighet och redovisningsskyldighet,
            och är det framför allt rimligt att i ett sådant läge ha ett system
            med skattetillägg?
          </note>
          <note>
            Vi moderater har krävt här i riksdagen att skattetilläggen vid
            periodiseringsfel skall avskaffas. Med den tidsplan som statsrådet
            nu målar upp innebär det att någon lagstiftningförändring med
            en normal procedur uppenbarligen inte kan komma att inträda förrän
            sannolikt någon gång år 1999, eller möjligen halvårsskiftet 1998,
            men det brukar man inte göra i sådana här sammanhang, utan man
            går efter helår. Det bekymrar mig i hög grad. Jag skulle gärna
            vilja ha svar på när det kan ske.
          </note>
          <note>
            En annan principiell fråga med anknytning till detta är: Är det
            rimligt att en tjänsteman på skattemyndigheten skall kunna besluta
            om ett skattetillägg som är högre än det högsta bötesbelopp som
            en domstol kan fastställa för en person efter en fullföljd rättegång?
            Det kan faktiskt bli fallet i detta sammanhang. Jag vill ha ett
            besked från skatteministern om han tycker att detta är rimligt.
          </note>
          <note>
            Min sista följdfråga är: Tycker skatteministern verkligen att
            skattetilläggsförfarandet - nu talar jag inte enbart om momsen,
            utan rent allmänt - gör att vi har ett rimligt balansförhållande
            mellan den enskilde skattebetalaren, företagaren eller privatpersonen,
            vilket det nu är, och myndigheternas ställning? Eller är det möjligen
            så att förfarandet med skattetillägg har gått dithän att det helt
            bör omprövas och ersättas av andra regler?
          </note>
          <note type="speaker">
            Anf. 65 Statsrådet THOMAS ÖSTROS (s):
          </note>
          <note>
            Fru talman! För att skattesystemet skall kunna fungera bra och
            tillfredsställande är det en nödvändig förutsättning att uppgiftsskyldigheten
            fullgörs på ett riktigt sätt. Skattemyndigheterna är beroende
            av att det finns effektiva sanktioner mot dem som lämnar oriktiga
            uppgifter i deklarationer, kontrolluppgifter och liknande. Därför
            är skattetilläggsinstrumentet ett viktigt instrument. Det menar
            jag.
          </note>
          <note>
            Jag hade inte satt igång ett arbete i departementet om jag inte
            trodde att det fanns skäl att se över reglerna, och det tror jag
            att det finns.
          </note>
          <note>
            Jag möter en mängd småföretagare och diskuterar bl.a. den här
            typen av frågor. Det finns anledning att se över om skattetilläggsreglerna
            är väl avvägda i dag.
          </note>
          <note>
            De kan ibland kanske ge ohemula effekter. Men jag vill se igenom
            detta ordentligt, och jag kommer att komma med förslag till eventuella
            förändringar.
          </note>
          <note type="speaker">
            Anf. 66 CARL FREDRIK GRAF (m):
          </note>
          <note>
            Fru talman! Uppenbarligen är det också i den här frågan Moderaterna
            som driver statsrådet framför sig för att få honom att flytta
            fram positionerna. Därför är det bra att det finns en aktiv opposition
            i parlamentet.
          </note>
          <note>
            Jag fick emellertid inget riktigt svar på en av mina principiella
            frågor. Är det rimligt att en tjänsteman på skattemyndigheten
            skall kunna besluta om ett skattetillägg som leder till ett i
            kronor och ören högre belopp än det högsta belopp i form av böter
            som är möjligt att fastställa i svensk domstol? Det tycker jag
            är en relevant fråga att få svar på.
          </note>
          <note>
            Kan statsrådet säga någonting mer till de oroliga människor,
            framför allt företagare, ute i landet som undrar hur det skall
            gå med tidtabellen för förändringarna? Vi fick, fru talman, en
            antydan om att det finns en öppenhet till att ändra detta. Med
            hänsyn till de utredningstider som statsrådet lämnade i sitt första
            svar tror jag det kan vara intressant att få tidtabellen för beslutsordningen
            belyst.
          </note>
          <note>
            Jag har en tredje följdfråga som jag också ställde tidigare,
            men som statsrådet inte nämnde eller berörde. Hur skall en företagare
            agera när reglerna för skattskyldigheten och redovisningsskyldigheten
            bedöms som så oklara att t.o.m. myndigheter av Riksskatteverkets
            karaktär inte har samma uppfattning som Bokföringsnämnden. Hamnar
            då en faktura på fel sida om ett brytdatum slår reglerna om skattetillägg
            obönhörligen till.
          </note>
          <note type="speaker">
            Anf. 67 Statsrådet THOMAS ÖSTROS (s):
          </note>
          <note>
            Fru talman! Det pågår ett arbete i departmentet med att se över
            reglerna. Jag kanske gör Carl Fredrik
          </note>
          <note>
            Graf litet besviken när jag försäkrar att det inte är han som
            har drivit fram det arbetet, utan det är kontakterna med de myndigheter
            som hanterar detta och även kontakter med de företag som lever
            i den verkligheten. Arbetet kommer att bedrivas så skyndsamt som
            möjligt för att göra analyser och komma fram till konkreta förslag
            på vad som kan förändras.
          </note>
          <note type="speaker">
            Anf. 68 CARL FREDRIK GRAF (m):
          </note>
          <note>
            Fru talman! Min blygsamhet förbjuder mig att ta åt mig äran av
            att driva på statsrådet. Jag konstaterar emellertid att Moderata
            samlingspartiet som parti har lagt fram förslag i kammaren som
            jag hoppas att statsrådet - möjligen i lönndom - tar del av. Men
            jag bryr mig inte om varifrån han får idéerna - bara det går åt
            rätt håll. Det är det viktiga.
          </note>
          <note>
            Fru talman! Det är tydligen ingen idé att jag upprepar mina principiella
            frågor på den här punkten. De som läser kammarens protokoll får
            notera att statsrådet inte hade några svar på de frågorna.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1996/97:145 om sänkt fastighetsskatt
          </note>
          <note type="speaker">
            Anf. 69 Statsrådet THOMAS ÖSTROS (s):
          </note>
          <note>
            Fru talman! Jan-Olof Franzén har frågat mig om jag tänker föreslå
            sänkt fastighetsskatt på bostäder med verkan från den 1 januari
            1997.
          </note>
          <note>
            Jag vill till en början påminna Jan-Olof Franzén om att det under
            hösten 1996 genomförts vissa åtgärder med betydelse för fastighetsskatten
            1997. Det har dels införts en möjlighet till skattereduktion för
            fastighetsskatt, dels ett tak när det gäller omräkningstalen för
            år 1997.
          </note>
          <note>
            I övrigt kan nämnas att det i Regeringskansliet just nu förbereds
            direktiv till en särskild utredare med uppgift att se över reglerna
            för fastighetstaxering.
          </note>
          <note>
            Utredningen kommer bl.a. att få i uppgift att undersöka om de
            nuvarande reglerna om fastighetstaxering leder fram till att taxeringsvärdena
            för enskilda fastigheter återspeglar marknadsvärdena. I utredningens
            uppdrag kommer också att ingå en översyn och en utvärdering av
            reglerna för omräkning. I avvaktan på utredningens resultat har
            regeringen för avsikt att redan under våren 1997 lämna ett förslag
            till riksdagen om ett tak när det gäller omräkningstalen för
          </note>
          <note>
            1998.
          </note>
          <note>
            Samtidigt pågår inom Finansdepartementet en i första hand teknisk
            översyn av reglerna för fastighetsskatten. I det arbetet ingår
            bl.a. att undersöka olika modeller för underlaget för fastighetsskatt.
            Mot bakgrund av vad jag nu redovisat kan jag konstatera att det
            för närvarande inte är aktuellt med åtgärder på fastighetsskatteområdet
            av det slag som Jan-Olof
          </note>
          <note>
            Franzén efterlyser.
          </note>
          <note type="speaker">
            Anf. 70 JAN-OLOF FRANZÉN (m):
          </note>
          <note>
            Fru talman! Jag tackar statsrådet för svaret, men jag är inte
            nöjd. Statsrådet vet att denna fråga berör många människor i vårt
            land, inte minst nu när ytterligare pålagor har kommit på boendet,
            t.ex. elskattehöjningarna. De lindringar som statsrådet talar
            om i sitt svar gällde omräkningstalen och skattereduktionen. Skattereduktionen
            har hos villaägarna uppfattats som ett slag i luften med fördröjning.
            Som jag ser det är det glädjande att konstatera att man nu har
            fått upp ögonen och ser effekterna av de höga fastighetsskatterna
            som regeringen genomdrev med Centerpartiets hjälp. Men det är
            beklagligt att insatserna för att lindra fastighetsskatterna är
            på tok för små.
          </note>
          <note>
            I svaret från statsrådet tog jag fasta på den tekniska översynen
            av reglerna för fastighetsskatten. Kan man förutsätta att markvärdet
            inte i framtiden ligger till grund för fastighetsskatten? Detta
            skulle i så fall ge en jämnare fastighetsskatt över hela vårt
            land.
          </note>
          <note>
            Den sista meningen i statsrådets svar är för mig en besvikelse.
            Han säger att det för närvarande inte är aktuellt med åtgärder
            på fastighetsskatteområdet. Är detta budskapet till de människor
            som varje torsdag demonstrerar på Mynttorget mot de höga fastighetsskatterna?
          </note>
          <note>
            Fru talman! Jag skall återge något ur en skrivning från Småhusägare
            mot boendeskatt:
          </note>
          <note>
            År 1945 byggde en kvinna och hennes man ett hus vid Vårgärdssjön
            utanför Saltsjöbaden. Läget var knappast eftertraktat. Det fanns
            exempelvis ingen allmän väg dit, och allt byggmaterial fick kärras
            sista biten till byggplatsen. Huset blev varken flott eller stort,
            men det räckte för familjens behov. I dag är kvinnan 80 år och
            änka sedan 20 år. Huset är i miserabelt skick - mycket dåligt
            - eftersom hon inte har haft råd med något underhåll. Likafullt
            har det nu blivit upptaxerat till 1,8 miljoner kronor i taxeringsvärde
            och förmögenhetsskatten uppgår till nästan
          </note>
          <note>
            44 000 kr per år. Av hennes pension på netto 83 000
          </note>
          <note>
            kr finns ingenting kvar att leva på sedan hon betalat värme,
            el, vatten, renhållning och försäkring. Att hon vill bo kvar beror
            bl.a. på att hennes dotter bor i närheten och kan hjälpa henne.
          </note>
          <note>
            Är detta det Välfärdssverige som statsrådet vill se? Eller kommer
            regeringen att etappvis avtrappa fastighetsskatten och slopa förmögenhetsskatten
            såsom vi moderater i olika motioner och vid olika tillfällen har
            föreslagit?
          </note>
          <note type="speaker">
            Anf. 71 PER ROSENGREN (v):
          </note>
          <note>
            Fru talman! Skatteministern! Med risk för att återigen bli anklagad
            för att representera ett skattesänkarparti tänker jag ge mig in
            i debatten. Det är inte första gången fastighetsskatten debatteras
            av oss, och vid tidigare tillfällen har jag blivit anklagad just
            för detta. Skatteministern är väl relativt ensam om att anse att
            Vänsterpartiet är ett skattesänkarparti.
          </note>
          <note>
            Anledningen till att jag går in i debatten är att jag vill få
            vissa frågetecken uträtade utifrån en artikel i
          </note>
          <note>
            Dagens Industri häromdagen, den 11 februari, och utifrån det
            svar som skatteministern har gett. Det är med viss förvåning,
            men en positiv sådan, som jag noterar att man inte bara skall
            utreda enligt de direktiv som kommit från skatteutskottet utan
            att man är beredd att gå ett steg längre och internt inom Finansdepartementet
            tydligen är beredd att utvärdera alternativ även till marknadsvärdet.
            Det är just detta som har diskuterats i debatten ganska länge
            - att man får en genomlysning av hela situationen och frågar sig
            om marknadsvärdet är det rätta sättet att beräkna skatten på fastigheter.
          </note>
          <note>
            Vi har ju sett att det får många negativa effekter, framför allt
            för fastboende i skärgården. De förändringar som gjordes har inte
            på något sätt hjälpt de människor som kanske blir tvingade att
            lämna sina fastigheter på grund av de höga skatterna. Jan-Olof
          </note>
          <note>
            Franzén har redogjort för ett exempel, och det finns tyvärr ett
            flertal exempel. När man tittar på det totala antalet fastighetsägare
            är det en marginell företeelse, men även marginella företeelser
            kan ju bli stora problem för de enskilda.
          </note>
          <note>
            Min fråga till skatteministern blir då: Är skatteministern verkligen
            beredd att utreda möjligheterna att införa t.ex. Californiamodellen,
            möjligheterna att diskutera ytor och även möjligheterna att diskutera
            ett gemensamt markvärde?
          </note>
          <note>
            Vi har i tidigare diskussioner förordat Californiamodellen. Det
            är litet märkligt att vi har fastnat för samma modell som Skattebetalarnas
            förening, men när kampen förs gäller det att hitta bundsförvanter
            som har förslag som trots allt verkar rimliga och som innebär
            att vi kan få bort en del av dessa mycket negativa effekter för
            enskilda hushåll.
          </note>
          <note>
            Min fråga är alltså: Stämmer uppgifterna om att ni är beredda
            att gå två tre steg längre än vad skatteutskottet gick? Är ni
            beredda att också diskutera marknadsvärdet som grund för fastighetstaxeringen?
          </note>
          <note type="speaker">
            Anf. 72 Statsrådet THOMAS ÖSTROS (s):
          </note>
          <note>
            Fru talman! Jan-Olof Franzén tillhör de moderater som gärna vill
            prata om skattesänkningarna. Samtidigt representerar Jan-Olof
            Franzén det parti som aktivt bidrog till - jag tror att Jan-Olof
            Franzén själv satt i riksdagen - att försätta landet i ett statsfinansiellt
            moras utan like. Vad ledde det till, Franzén? Det ledde till dramatiskt
            höjda räntor som drev människor från hus och hem. Den politiken
            är Franzén inte beredd att diskutera. Han kommer i stället som
            vanligt med olika typer av skattesänkningsförslag.
          </note>
          <note>
            Men om man tillhör ett parti som orkar och vågar ta ansvar för
            den statsfinansiella utvecklingen, därför att man inser att låga
            räntor och statsfinansiell kontroll är en förutsättning för att
            över huvud taget klara av att sänka arbetslösheten och trygga
            välfärden, måste man också orka fatta de svåra besluten. Vi har
            fattat en mängd beslut här i kammaren om nedskärningar av offentliga
            utgifter och skattehöjningar.
          </note>
          <note>
            Många av dem har varit oerhört tunga att fatta, men det har varit
            helt nödvändigt för att röja upp i det kaos som Franzén och hans
            partikamrater lämnat efter sig.
          </note>
          <note>
            Man kan fråga sig om vi skulle ha höjt skatter i samma utsträckning
            om vi inte hade haft ett upplåningsbehov på 200 miljarder när
            vi kom till makten.
          </note>
          <note>
            Nej, då hade behovet inte funnits. Men alternativet, att inte
            göra någonting åt 200 miljarder i upplåningsbehov, vore förskräckande.
            Då skulle vi i dag vara mitt uppe i en process där vi i panik
            avvecklar hela välfärdssamhället. Räntorna har gått ned med mer
            än
          </note>
          <note>
            4 % tack vare den politiken.
          </note>
          <note>
            För en barnfamilj som har ett lån på en halv miljon innebär det
            1 500 kr mindre netto per månad i utgifter. Det har varit oerhört
            betydelsefullt. Det hade inte kommit om vi inte hade orkat fatta
            de beslut som vi har fattat.
          </note>
          <note>
            Franzén säger nu att Moderaterna vill slopa förmögenhetsskatten
            och på sikt också avskaffa fastighetsskatten. Ni hade ju beslut
            om slopad förmögenhetsskatt också under den förra mandatperioden.
            Det är en fördelningspolitisk åtgärd som naturligtvis är alldeles
            sned. Det förvånar mig inte att Franzén tycker så, men att även
            Per Rosengren har varit inne på att minska förmögenhetsskatten
            är ju mer förvånande.
          </note>
          <note>
            Moderaterna vill avskaffa fastighetsskatten, och det är klart
            att det går att räkna upp ett antal skattesänkningar och avskaffandet
            av ett antal skatter om man inte är beredd att möta de medborgare
            som blir av med jobben, t.ex. i kommunerna. Det skulle bli
          </note>
          <note>
            30 000-40 000 anställda som skulle få gå på grund av besparingar
            i kommunerna. Det är en konsekvens av de skattesänkningsförslag
            som ni har i budgeten.
          </note>
          <note>
            Per Rosengren värjer sig för att vara ett skattesänkarparti.
            Det är inte den traditionella bilden av Vänsterpartiet. Men det
            finns något i Vänsterpartiet som är tråkigt och som inte fanns
            i inledningen av mandatperioden. Jag tror att man även till Per
            Rosengrens smärta har varit tvungen att lämna den realistiska
            bilden och blivit alltmer populister i riksdagen. Det är detta
            som gör att ni ibland även tenderar att bli ett skattesänkarparti
            och att ni ibland hamnar på samma sida som Skattebetalarnas förening
            i den här diskussionen. Ni är ängsliga och försöker alltid att
            hitta en position som ger kortsiktiga populära vinster, men det
            kommer inte att hålla i längden för Vänsterpartiet. Per
          </note>
          <note>
            Rosengren tillhör ju ändå den del av partiet som brukar försöka
            hålla någorlunda balans i politiken.
          </note>
          <note>
            Jag har redovisat vilket arbete som pågår, nämligen en översyn
            av taxeringsproceduren för att finna ett system som bättre fångar
            marknadsvärdet. Det finns tecken på att det finns problem där
            i dag. Samtidigt gör vi en teknisk översyn av fastighetsskattemodeller.
            Det finns många modeller som förekommer i debatten i dag, men
            man har inte riktigt rett ut vad de konkret innebär.
          </note>
          <note type="speaker">
            Anf. 73 JAN-OLOF FRANZÉN (m):
          </note>
          <note>
            Fru talman! Vi kanske inte skall diskutera det som har varit,
            men det är beklagligt att statsrådet Östros minne är så kort.
            Hur var det egentligen när den borgerliga regeringen tillträdde
            och övertog makten? Jo, då fanns det bankkris, budgetkris och
            statskris som vi fick överta efter den socialdemokratiska regeringen.
          </note>
          <note>
            Det är lätt att glömma det som har varit, och jag hoppas att
            vi skall glömma både det och hur det var när ni fick ta över.
            En sak är säker, och det är att när vi lämnade över till er skapades
            det 1 000 arbetstillfällen om dagen i vissa lägen. Men hur är
            det nu? Arbetslösheten ökar varje dag, men det var inte det vi
            skulle diskutera.
          </note>
          <note>
            Räntorna har stor betydelse för boendeskatten.
          </note>
          <note>
            Den familj som jag relaterade till, Östros, övertog en fastighet
            1945. Deras högsta önskan var att bli skuldfria. De arbetade hela
            sitt liv för att med skattade pengar betala bort sina räntor och
            se till att de blev skuldfria. Vad har de för nytta av saneringen
            i dag?
          </note>
          <note>
            Jag tycker naturligtvis att det är vällovligt att räntan har
            gått ned, men vad har de för glädje av detta? De arbetade och
            slet varje dag för att göra sig skuldfria.
          </note>
          <note>
            Vad har de människor som band sina lån för glädje av räntesäkningen?
            Jag tillhör dem. Jag ser med glädje att räntorna har gått ned.
            Men jag betalar samma pris i dag vid varje inbetalning på mina
            lån. Vi skall vara försiktiga, men det är glädjande för landet
            att det har vänt och går i rätt riktning. Jag tycker att det är
            mycket bra.
          </note>
          <note>
            Är det verkligen mänskligt, statsrådet, att ta ut förmögenhetsskatt
            på boendet av en människa? Skulle inte statsrådet och jag kunna
            komma överens om att vi inte skall lägga förmögenhetsskatt på
            boendet? Dessa arma stackars människor drabbas på ett orimligt
            sätt av höga boendekostnader plus förmögenhetsskatten.
          </note>
          <note>
            Jag tycker att det är att gå alldeles för långt. Därför anser
            jag att statsrådet borde ta till kraftåtgärder för att hämma förmögenhetsskatten
            på boendet.
          </note>
          <note>
            Jag har lyssnat på statsrådet vid olika tillfällen här kammaren.
            Statsrådet brukar ju i andra sammanhang tala om att vi skall ha
            skatt efter bärkraft. Är det skatt efter bärkraft när man tar
            ut så enorma summor av t.ex. en gammal änka? Jag tycker inte det.
            Jag vill gärna ha ett svar av Thomas Östros.
          </note>
          <note type="speaker">
            Anf. 74 PER ROSENGREN (v):
          </note>
          <note>
            Fru talman! Det är med glädje jag konstaterar att skatteministern
            är beredd att även titta över marknadsvärdet för att se om det
            skall ligga till grund för fastighetsskatten. Litet förfärad blir
            jag naturligtvis när Centern och Socialdemokraterna, som båda
            framhärdar i den förda politiken när det gäller fastighetsskatten,
            inte bjuder in några andra att också vara med och kanske utforma
            direktiv.
          </note>
          <note>
            För vad är det egentligen som har hänt sedan i höstas när man
            sade nej till att titta på andra modeller, på Californiamodellen,
            ytmodellen osv.? Vad har hänt sedan dess? Handlar det bara om
            opinionen? Det var också så att jag blev anklagad för att vara
            populist -
          </note>
          <note>
            kanske inte jag men mitt parti.
          </note>
          <note>
            Men vi var ju med och såg till att det blev möjligt att förstärka
            svensk ekonomi på det sätt som också skedde. Utan vår medverkan
            hade Thomas Östros och
          </note>
          <note>
            Socialdemokraterna inte kunnat förstärka statens ekonomi genom
            de skattehöjningar som har gjorts.
          </note>
          <note>
            Det hade aldrig gått tillsammans med Centern.
          </note>
          <note>
            Att vi sedan inte var med längre under våren berodde på att man
            började trixa med sjukersättningsnivåer och a-kassa och på att
            man började diskutera att sänka matmomsen, vilket skulle finansieras
            genom sänkta nivåer och sänkta barnbidrag. Dessutom var det inte
            så att vi automatiskt drog oss ur, utan vi blev väl mer eller
            mindre utskuffade i det sammanhanget.
          </note>
          <note>
            Så till förmögenhetsskatten. Vi anser att man kanske bara skall
            ta upp 75 % av taxeringsvärdet vid förmögenhetstaxeringen. På
            så sätt kan vi kortsiktigt lösa problemen. Thomas Östros kommer
            att få se, när vi diskuterar förmögenhetsskattepropositionen som
            eventuellt kommer under våren, att Vänstern inte hamnar på en
            lägre förmögenhetsskatt än vad Socialdemokraterna gör. Det kan
            jag faktiskt lova redan i dag.
          </note>
          <note type="speaker">
            Anf. 75 Statsrådet THOMAS ÖSTROS (s):
          </note>
          <note>
            Fru talman! Jan-Olof Franzén säger att det är bra att statens
            finanser nu börjar saneras efter de katastrofala åren.
          </note>
          <note>
            Men det har ju sina orsaker. Orsakerna är att vi har orkat fatta
            de beslut som har varit nödvändiga.
          </note>
          <note>
            Det har varit beslut om skattehöjningar och om besparingar. Vi
            har varit tvungna att ta till bådadera.
          </note>
          <note>
            Vänsterpartiet och Rosengren har stött oss när det gäller en
            del av skattehöjningarna. Men vi har naturligtvis också varit
            tvungna att skära ned på offentliga utgifter. Underskotten var
            nämligen så gigantiska att det inte gick att bara höja skatter.
          </note>
          <note>
            Franzén är beredd att säga att det är bra med budgetsanering,
            men han är inte beredd att ta konsekvenserna av den budgetsaneringen.
            Om ni hade velat fortsätta att sänka skatter, vad hade det då
            inneburit av besparingar från Moderaternas sida? Vad hade det
            inneburit för låginkomsttagare? Vad hade det inneburit för dem
            som är beroende av a-kassa eller sjukförsäkring? Hur många anställda
            hade det funnits kvar i offentlig sektor - i kommunerna, i äldreomsorgen,
            i skolorna? Det måste man också diskutera.
          </note>
          <note>
            Det är oerhört lätt att föreslå sänkta skatter om man inte är
            beredd att ta in vad som händer i den andra ändan. Det är regeringen
            tvungen att göra, och det gör regeringen. Vi har fattat de här
            besluten för att nå en budgetbalans, och den kommer vi att nå
            1998.
          </note>
          <note>
            Det har gett sänkta räntor. Håller vi fast vid det och för en
            ansvarsfull politik, kommer räntorna att vara låga även i fortsättningen.
            Då kommer också Jan-Olof
          </note>
          <note>
            Franzén, när han lägger om sina lån, att få sänkta räntor, och
            då kommer han att märka vad det betyder för boendekostnaden.
          </note>
          <note>
            Det är oerhört viktigt för landet med låga räntor.
          </note>
          <note>
            Har vi inte låga räntor får vi inga investeringar och ingen konsumtion,
            och då permanentas arbetslösheten.
          </note>
          <note>
            Rosengren diskuterar ett antal modeller, kanske just på grund
            av att de modeller som nu nämns i debatten så ofta används som
            exempel på hur man skulle kunna lösa ett problem. Det är Californiamodellen
            och ytmodellen som Rosengren tar upp.
          </note>
          <note>
            Jag vill att vi skall gå igenom dem ordentligt för att visa -
            det jag är tämligen säker på - vilka konstiga konsekvenser det
            kan få fördelningspolitiskt och regionalt.
          </note>
          <note>
            Ta Californiamodellen. Vi tänker oss en liten kommun någonstans,
            som drabbas av svår arbetslöshet och sänkta fastighetspriser.
            I den kommunen kommer medborgarna att få betala fastighetsskatt
            på värden som inte längre finns, eftersom de har sjunkit.
          </note>
          <note>
            I en kommun som däremot har en väldig skjuts i ekonomin och som
            har stigande fastighetspriser kommer man att betala skatt på fastighetsvärden
            som är mycket lägre än vad de är i verkligheten. Det blir
          </note>
          <note>
            Skinnskatteberg, Pajala eller Östersund som får betala högre
            skatt och Stockholmsområdet som får betala lägre skatt. Det här
            måste vi naturligtvis titta på ordentligt för att reda ut det
            i debatten.
          </note>
          <note>
            Ytmodellen får naturligtvis ännu mer dramatiska konsekvenser
            om vi skall få samma skatteintäkter som vi har i dag. Fastighetsskatten
            är ju en viktig del av finansieringen av välfärdssamhället i dag.
            Skall vi betala skatt efter antalet kvadratmeter på bostaden kommer
            det att bli dramatiskt höjda skatter i områden med låga priser
            och ordentligt sänkta skatter i områden med höga priser, och det
            kan naturligtvis ge fördelningspolitiska konsekvenser som inte
            är bra.
          </note>
          <note>
            Det viktiga är den översyn som kommer att ske av proceduren när
            det gäller taxeringsvärdet. Det skall vara en procedur som inger
            förtroende. Människor skall känna att värdena verkar bli rimliga.
            Utredningen skall också överväga om man kan förstärka det lokala
            inflytandet, ett förtroendemannainflytande, för att få en bättre
            trovärdighet i den processen.
          </note>
          <note type="speaker">
            Anf. 76 JAN-OLOF FRANZÉN (m):
          </note>
          <note>
            Fru talman! Jag är tacksam för de sista orden från statsrådet
            Thomas Östros, om att det skall bli en översyn och om att man
            skall se till att det blir en bättre fördelning och en normalare
            skatt för människor. Den uppfattningen delar jag helt och hållet.
          </note>
          <note>
            Vad genomförda besparingar och höjda skatter anbelangar, är det
            klart, statsrådet, att det är konsekvenser som ni har fått ta.
            De konsekvenserna skulle jag också ha varit beredd att ta, men
            kanske inte riktigt på samma sätt. Man borde också ha sett till
            att just i de sammanhang där dessa besparingar görs även få fart
            på det svenska näringslivet.
          </note>
          <note>
            Jag kommer från Kronobergs län. Där är vi vana att själva kunna
            ta litet tag. Men vi vill ju inte drabbas av skatter på ett sådant
            sätt att vi hämmas. Vi vill se till att vi själva kan göra något.
            Det tror jag också är statrådets uppfattning. Jag har inte suttit
            i riksdagen så länge. Jag är van vid att arbeta och att som småföretagare
            se en utveckling. Jag vet vad det vill säga. Det är inte roligt
            när kvällen kommer, när månaden är slut, och jag vet att jag inte
            har så mycket kvar efter det att mina skatter är inbetalda. Jag
            måste ju också på något sätt stimuleras och få inspiration så
            att jag dagen efter också kan göra ett gott arbete, inte bara
            för staten utan även för samhället och kommunen i dess helhet.
          </note>
          <note>
            Jag är mycket glad över att statsrådet ändå vill göra en översyn
            och se till att de största problemen rättas till. För människornas
            skull i vårt land och för min egen skull tackar jag statsrådet
            för det.
          </note>
          <note type="speaker">
            Anf. 77 Statsrådet THOMAS ÖSTROS (s):
          </note>
          <note>
            Fru talman! Jan-Olof Franzén säger att även han skulle ha ställt
            upp på budgetsanering, men inte på samma sätt. Ett exempel är
            faktiskt fastighetsskatten.
          </note>
          <note>
            Alternativet från moderaterna och ett antal andra partier här
            i riksdagen har varit att snabbare ta bort räntesubventionerna.
            Det hade drabbat t.ex. nya bostadsrättsföreningar i fastigheter
            byggda under senare år oerhört hårt. Vi hade haft ett antal nya
            konkurser, och ett antal människor hade hamnat i en mycket svår
            situation.
          </note>
          <note>
            Det visar ganska tydligt att det är oerhört svårt att göra något
            åt ett besvärligt statsfinansiellt läge utan att människor får
            tunga bördor att bära.
          </note>
          <note>
            Trots det här svåra statsfinansiella läget har vi i år ändå fått
            utrymme för att lindra problemen för dem som har fått de högsta
            höjningarna med det förslag som gäller från den 1 januari. Vi
            har dessutom fastlagt ett tak för uppskrivningarna av det rullande
            fastighetstaxeringssystemet, och regeringen överväger nu att också
            fastlägga ett tak inför nästa år.
          </note>
          <note>
            Det är klart att handlingsutrymmet för att begränsa och sänka
            skatter är litet innan vi når balans och överskott. Men när vi
            når dit ökar också utrymmet för att sänka skatter. Det här landet
            har lärt sig att ganska brutalt sänka skatter utan att finansiera
            det. Det får mycket svåra konsekvenser för de människor som blir
            arbetslösa och därmed förlorar sin ställning ekonomiskt och socialt.
          </note>
          <note>
            Regeringen kommer att tillsätta en utredning för att se över
            taxeringsproceduren. Det handlar om att bättre fånga det marknadsvärde
            som fastigheterna har.
          </note>
          <note>
            Samtidigt ser vi över de modeller som ofta diskuteras i debatten
            för att konkret kunna visa på konsekvenserna av att anamma de
            typerna av modeller.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1996/97:158 om förutsättningarna
            för företagare
          </note>
          <note type="speaker">
            Anf. 78 Statsrådet THOMAS ÖSTROS (s):
          </note>
          <note>
            Fru talman! Carl Erik Hedlund har frågat mig vilka åtgärder och
            inom vilka områden regeringen planerar att förbättra förutsättningarna
            för företagarna.
          </note>
          <note>
            Låt mig för det första få framhålla att det är av grundläggande
            betydelse för företagarna att vi har en stabil ekonomi och sunda
            statsfinanser här i landet.
          </note>
          <note>
            Detta är läxan vi fått lära av de borgerliga regeringsåren. En
            rad ofinansierade skattesänkningar gav upphov till ett skenande
            budgetunderskott och en accelererande ökning av statsskulden.
            Därmed drevs räntorna upp, och företagarna fick allt svårare att
            låna kapital till sin verksamhet. Inte heller innebar t.ex.
          </note>
          <note>
            skattefriheten för aktieutdelningar några realekonomiskt positiva
            effekter.
          </note>
          <note>
            En sanering av statsfinanserna och en återgång till grundprinciperna
            för 1990 års skattereform blev nödvändig. Ett skenande budgetunderskott
            och en galopperande ökning av statsskulden vill vi inte uppleva
            en gång till. Stabilitet i de offentliga finanserna är en grundförutsättning
            för ekonomisk tillväxt. Sedan vi socialdemokrater återfick regeringsansvaret
            i oktober
          </note>
          <note>
            1994 har den tioåriga obligationsräntan fallit från
          </note>
          <note>
            10,98 % till 6,68 %. Det är en sänkning med 4,3 procentenheter.
            Räntedifferensen mot Tyskland för motsvarande lån har under samma
            tid minskat med
          </note>
          <note>
            2,21 procentenheter.
          </note>
          <note>
            Låt mig för det andra få framhålla att den svenska företagsbeskattningen
            i grunden är bra och internationellt sett konkurrenskraftig. Detta
            har uppmärksammats positivt även i utlandet. Företagsbeskattningen
            kan nu åter sägas vila på principerna från 1990 års skattereform
            - neutralitet och likformighet. Den i höstas genomförda lättnaden
            i ägarbeskattningen för små och medelstora företag bidrog till
            att ytterligare förbättra systemet. Jag är övertygad om att den
            reformen kommer att underlätta de små och medelstora företagens
            möjligheter att anskaffa riskkapital.
          </note>
          <note>
            Jag vill också nämna nedsättningen av socialavgifterna fr.o.m.
            den 1 januari 1997. Avgiftssänkningen har utformats så att den
            främst kommer småföretagen till godo. En annan väsentlig åtgärd
            som vi genomförde i höstas var att underlätta generationsskiften
            för egenföretagare.
          </note>
          <note>
            Det finns inget utrymme för ofinansierade skattesänkningar. Arbetet
            är nu huvudsakligen inriktat på att åstadkomma förenklingar. I
            tisdags avlämnade regeringen en lagrådsremiss om ett nytt system
            för skattebetalningar. Däri föreslås att alla uppgifter som en
            skattskyldig är skyldig att lämna skall redovisas på en enda handling
            en gång i månaden. Det innebär betydande förenklingar jämfört
            med nuvarande ordning.
          </note>
          <note>
            Under hösten tillsatte regeringen en särskild utredare med uppgift
            att utvärdera och förenkla skattereglerna för enskilda näringsidkare
            och delägare i handelsbolag. Utredaren skall överväga införandet
            av ett förenklat deklarations- och redovisningsförfarande för
            de allra minsta företagen. Utredaren skall vidare undersöka möjligheterna
            till förenklingar i det befintliga skattesystemet, detta utan
            att ge avkall på den grundläggande principen om neutralitet i
            beskattningen av olika företagsformer. Ett delbetänkande kommer
            redan i höst.
          </note>
          <note type="speaker">
            Anf. 79 CARL ERIK HEDLUND (m):
          </note>
          <note>
            Fru talman! Tack så mycket, statsrådet Östros, för det svaret!
            Det är klart att jag är besviken över att det inte innehöll någonting
            nytt - det hade jag trott att det skulle göra. Jag hade dels läst
            regeringsförklaringen, som jag citerade i min interpellation,
            dels lyssnat på statsministern här i kammaren den 22 januari.
            Till detta kommer att statsrådet har skrivit en artikel där han
            angivit att det är företagarna, främst de små, som skall se till
            att tillväxten skall öka. Åtminstone var det så som jag och många
            med mig tolkade vad som stod i den.
          </note>
          <note>
            Tillväxt är ju också vad Sverige behöver. Vi har halkat efter
            betänkligt i jämförelse med de flesta andra länder. Nils Lundgren
            skrev i Dagens Nyheter vid jultiden att Sverige måste ha en årlig
            tillväxt om
          </note>
          <note>
            8,1 % för att på fem år komma i kapp Schweiz i listan över industriländer
            med en hög BNP per capita. Det hör ju till bilden att Sverige
            och Schweiz för ungefär
          </note>
          <note>
            25 år sedan var på samma nivå.
          </note>
          <note>
            För att komma i kapp Danmark, som också ligger före vårt land
            i den här ligan, skulle det krävas en årlig tillväxt om 5,7 %.
            Även det ter sig i dag i allra högsta grad orealistiskt, eftersom
            de prognoser som finns för tillväxten varierar mellan 1,2 och
            2,7 %.
          </note>
          <note>
            De utländska ekonomer som i år svarade för SNS-
          </note>
          <note>
            rapporten har på motsvarande sätt angivit att vi måste gå in
            för en ny ekonomisk linje.
          </note>
          <note>
            Vilka är det då som skall åstadkomma den här tillväxten? Det
            är vi alla överens om. Jag vill påstå att alla ledamöter i kammaren
            och i regeringen talar om att det är företagen, företagarna och
            de små företagarna som skall svara för den.
          </note>
          <note>
            Jag har i min interpellation frågat statsrådet vilka åtgärder
            och inom vilka områden regeringen planerar att förbättra förutsättningarna
            för företagarna. Statsrådet berör inte med ett ord företagarna
            i sitt svar utan talar om företagsbeskattningen, men det finns
            människor av kött och blod bakom den juridiska personen företaget.
            De kallas företagare och ägare, och det är de som fattar beslut
            som är avgörande för företagets inriktning, finansiering och investeringar.
          </note>
          <note>
            Jag måste därför upprepa min fråga: Vilka åtgärder och inom vilka
            områden planerar regeringen att förbättra förutsättningarna för
            företagarna?
          </note>
          <note>
            Dessutom är det väl magstarkt att påstå att den svenska företagsbeskattningen
            i grunden är bra och internationellt konkurrenskraftig. Om det
            var så väl, skulle vi ju här få se nyetableringar från utlandet
            i stor skala, men det får vi inte. I stället kan vi se hur utlandet
            köper upp redan etablerade företag. Det kan man där göra, eftersom
            man inte drabbas av dubbelbeskattning av aktievinster, som svenska
            ägare gör.
          </note>
          <note>
            Av de 52 skattepropositioner berörande företagare och företagsamhet
            som den socialdemokratiska regeringen har genomdrivit i riksdagen
            är det bara åtta som kan betecknas som positiva för företagsamheten.
          </note>
          <note>
            Av dessa är sex hänförbara till kategorin återställare av återställare,
            som t.ex. lindringen i dubbelbeskattningen för mindre företag
            efter det att dubbelbeskattningen återinförts.
          </note>
          <note>
            Det är ingen imponerande lista för regeringen, som muntligen
            och skriftligen framhåller att den vill stödja företagarna, speciellt
            de små företagarna. Det är regeringens uppgift att se till att
            villkoren för företagare blir bättre. Sverige har en mycket hög
            beskattning av ägarkapital, en dubbelbeskattning som uppgår till
            i runt tal 50 %. Genom återinförandet av dubbelbeskattningen sänktes
            avkastningen på satsat riskkapital, och för att företagen skall
            kunna hävda sig i konkurrensen om kapitalet höjs givetvis avkastningskravet
            på dem. Det innebär i förlängningen utslagning i onödan av företag
            på grund av överdrivna vinstkrav.
          </note>
          <note>
            Jag vill därför fråga statsrådet om han kan förklara för mig
            varför ett riskfritt sparande i statens obligationer skall beskattas
            med 30 % medan riskkapital i aktier skall beskattas med 50 %.
          </note>
          <note type="speaker">
            Anf. 80 Statsrådet THOMAS ÖSTROS (s):
          </note>
          <note>
            Fru talman! Carl Erik Hedlund talar om företagsklimat. Vad är
            det som avgör ett gott företagsklimat? Först och främst är det
            av oerhört stor betydelse att vi har stabilitet i de offentliga
            finanserna, att staten inte med sitt agerande bidrar till kaos,
            osäkerhet och höga räntor. Det är inte bara så att räntorna stiger,
            utan det är även ett faktum att vi hade stora underskott
          </note>
          <note>
            1991, 1992, 1993, 1994 och 1995. Det gör att osäkerheten bland
            hushållen ökar och efterfrågan minskar.
          </note>
          <note>
            En stat som har stora underskott kommer att bli tvungen att fatta
            en rad beslut för att ta bort dessa underskott. Det inser hushållen,
            och därför håller man på sina pengar, om man har pengar över när
            månaden är slut. Detta minskar deras efterfrågan gentemot företagsamheten.
          </note>
          <note>
            Det första grundläggande villkoret är alltså stabilitet i statsfinanserna.
            Då återkommer förtroendet hos människorna, då vågar man återigen
            konsumera och investera och då får företagen avsättning för sina
            produkter. Att avskaffa dubbelbeskattningen, som
          </note>
          <note>
            Carl Erik Hedlund nämner, under en period när vi har gigantiska
            underskott skulle späda på underskotten.
          </note>
          <note>
            Det ger ingen effekt på investeringarna och på företagsamheten.
            Vilken företagare vågar starta företag när staten inte håller
            ordning på sina finanser och räntorna stiger varje dag?
          </note>
          <note>
            Detta är alltså det första och grundläggande villkoret. Vi har
            efter saneringsarbetet fått ett ökat utrymme för att bedriva en
            offensiv företagar- och näringslivspolitik. Låt mig ge ett exempel.
          </note>
          <note>
            Ni avskaffade dubbelskattningen, som ni säger, dvs. ni satte
            aktieutdelningsskatten till noll, så att alla aktieägare slapp
            betala skatt på sin aktieutdelning.
          </note>
          <note>
            Det ger ingen effekt för företag som är anslutna till börsen
            och därmed också till en internationell kapitalmarknad. Det är
            den vanliga analysen, den som alla som förstår sig på hur en internationell
            kapitalmarknad fungerar. Vad gäller ett stort företag som är anslutet
            till svensk börs är det den internationella kapitalmarknaden som
            bestämmer kostnaden för investeringar.
          </note>
          <note>
            När ni tar bort aktieutdelningsskatten även för de företagen
            innebär det en subvention till aktieägandet.
          </note>
          <note>
            Det är riktigt. Men det sänker inte investeringskostnaderna,
            ger inga mer investeringar och ger ingen mer sysselsättning. I
            ett trängt läge är ni ändå beredda att satsa ett antal miljarder
            på att ta undan skatt för ett antal aktieägare.
          </note>
          <note>
            Det vi gör är i stället att rikta stimulansen mot de små och
            medelstora företag som inte befinner sig på börsen, som inte har
            tillgång till den internationella riskkapitalmarknaden, som kan
            ha problem att locka till sig riskkapital. Där sänker vi aktieutdelningsskatten,
            därför att där får det effekt på investeringskostnaden. Vi kommer
            tack vare det att se ökade investeringar och ökad sysselsättning
            bland små och medelstora företag.
          </note>
          <note>
            Vi är inte beredda att använda knappa resurser till att sprida
            ut allmänt och hoppas att någonting träffar rätt, utan det handlar
            om att noggrant överväga vad vi skall göra, därför att resurserna
            är knappa.
          </note>
          <note>
            Vi har också haft möjlighet att sänka socialavgifterna. Det har
            också varit en riktad satsning, som ger störst effekt för de små
            företagen.
          </note>
          <note>
            Arbetet med förenklingar är också mycket viktigt, dvs. att förenkla
            vardagen för de minsta företagen, särskilt när vi går in i en
            arbetsmarknad där det kommer att bli allt vanligare att man ägnar
            en period av sitt liv åt att vara egenföretagare.
          </note>
          <note>
            Företagandet är oerhört viktigt för Sverige. De stora företagen
            har traditionellt sett haft väldigt goda villkor i Sverige. De
            har också växt till sig till multinationella koncerner i Sverige,
            hand i hand med välfärdssamhället. Det beror bl.a. på att vi har
            en väldigt konkurrenskraftig bolagsbeskattning. Om vi tittar på
            skattesatserna ser vi att de är bland de lägre i konkurrerande
            länder på det här området. Vi får också mycket goda betyg när
            det gäller företagsklimatet i internationella utvärderingar.
          </note>
          <note>
            När vi nu har ordning på statsfinanserna, räntorna är nere och
            vi ser att investeringarna ökar är det ännu viktigare att vi har
            just det goda företagsklimatet i
          </note>
          <note>
            Sverige.
          </note>
          <note type="speaker">
            Anf. 81 CARL ERIK HEDLUND (m):
          </note>
          <note>
            Herr talman! Det är tråkigt att de svenska företagarna inte har
            insett att företagsklimatet är så bra som statsrådet påstår. Så
            är det inte. I alla de attitydundersökningar som genomförs kan
            vi se att företagarna inte tycker att det är ett bra företagarklimat.
            Det beror på att den socialdemokratiska regeringen inte kan se
            skillnaden mellan företagare och företag. Ett företag är en juridisk
            person. Företagare är kött och blod, har känslor och gör sina
            egna analyser.
          </note>
          <note>
            Det är intressant att höra statsrådet lägga ut texten om dubbelbeskattningen
            och bekräfta vad jag säger, nämligen att med dubbelbeskattning
            av svenskt ägarkapital och ingen dubbelbeskattning för utlänningar
            kommer det utländska kapitalet att öka sin andel i svenska börsföretag.
            Det sker också väldigt snabbt.
          </note>
          <note>
            1994 var den utländska ägarandelen av börsföretag i storleksordningen
            26 %. Sista halvåret i fjol, 1996, var andelen uppe i 32 %. Man
            kan säga att det är bra att vi lever i en internationell värld,
            men det är inte bra när ägandet från utlandet ökar. Därigenom
            kommer det svenska inflytandet och intresset för Sverige som investeringsland
            att minska.
          </note>
          <note>
            Jag frågar återigen: Varför har utlandet inte upptäckt att det
            är ett så fantastiskt fint företagsklimat här? Det borde i så
            fall stå ett antal stora företag på kö för att nyinvestera i Sverige,
            men det gör det inte.
          </note>
          <note>
            När det gäller ränteutvecklingen har jag lyssnat på interpellationsdebatten
            i dag. Låt oss se på våren
          </note>
          <note>
            1994, då realräntan på tioåriga statsobligationer var mellan
            6 och 7 %. I dag, med nollinflation, är motsvarande ränta inte
            6,8 %, som statsrådet säger, utan
          </note>
          <note>
            6,34 %, som jag såg på skärmen i dag. Det är alltså något bättre.
            Det finns en viss skillnad, men den skillnaden i realränta är
            inte mycket att yvas över.
          </note>
          <note>
            Eftersom jag har varit företagare tills för två år sedan, när
            jag kom in i riksdagen, vet jag hur man räknar. Den nominella
            räntan betyder en del, men det är naturligtvis realräntan som
            är det viktiga när man gör långa och tunga investeringar.
          </note>
          <note>
            Allt annat lika, är det naturligtvis bättre med en låg inflation
            och därmed låga räntor. Det är vi helt överens om. Det är bättre
            än att ha det upptrissat, men det skall vara litet balans på det.
          </note>
          <note>
            Det är naturligtvis bra att ha stabila finanser. Men vi har nu
            hört under två års tid att ni skall ordna det här litet kameralt
            och fixa finanserna, att ni skall göra det genom att höja skatterna
            och belasta medborgarna och företagarna, och sedan skall ni komma
            med någonting. Men det är ju tillväxten, statsrådet, som vi behöver,
            den tillväxt som bara kan komma till stånd inom den privata sektorn.
            Det är vi alla överens om.
          </note>
          <note>
            Då måste vi prioritera våra insatser så att vi verkligen ser
            till att vi får en tillväxt.
          </note>
          <note>
            Aldrig någonsin under 80- och 90-talet har vi haft så hög arbetslöshet
            som vi har just i dag, och den ökar. Vi har en regering som har
            sagt att man skall halvera den öppna arbetslösheten, men den ökar
            och antalet sysselsatta minskar.
          </note>
          <note>
            Förutom den fråga jag har ställt tidigare, skulle jag vilja ställa
            frågan till statsrådet om han tror att man stimulerar företagande
            och tillväxt genom att höja skatterna, ändra momsredovisningen,
            utöka sjuklöneperioden m.m. Jag skulle slutligen också vilja fråga
            statsrådet om det han här har redovisat är allt vad regeringen
            planerar när det gäller att förbättra företagarnas villkor inom
            skatteområdet.
          </note>
          <note type="speaker">
            Anf. 82 Statsrådet THOMAS ÖSTROS (s):
          </note>
          <note>
            Herr talman! Det finns en grundläggande skillnad i synsätt mellan
            mig och Carl Erik Hedlund när det gäller synen på skattepolitik.
            Carl Erik Hedlund och hans parti har tydligt visat att man är
            beredd att jämka skatter, kosta vad det vill, öka underskotten
            och driva upp räntorna. Det vet vi. Den här regeringen, och mitt
            parti, genomför skattesänkningar när det är finansierat och det
            finns utrymme för det. När vi går från statsfinansiellt kaos mot
            alltmer av balans och överskott är det självklart att möjligheterna
            ökar att ha rörelseutrymme också i skattepolitiken.
          </note>
          <note>
            Att använda skattepolitik på det sättet att man bara späder på
            underskotten, orsakar kaos och dessutom till sist höga räntor
            och utslagning av företag, är ingen bra metod. Det var 50 000
            konkurser under den här perioden. Det kommer under perioder när
            ni sänker skatter och tror att det blir bättre för företag.
          </note>
          <note>
            Men företag behöver inte bara goda skattevillkor utan också efterfrågan,
            från hushåll, människor av kött och blod, som vågar köpa deras
            produkter. Det kommer när människor får tilltro till att staten
            har fått ordning på sina finanser. Det blir inte ändringar i socicalförsäkringssystemen
            och a-kassesystemen med regelbundenhet bara därför att det verkar
            som att man har fått ordning på statsfinanserna. Då vågar de konsumera,
            och då vågar de investera. Det är viktigt.
          </note>
          <note>
            Utlandet visar ett förtroende för svensk ekonomi genom att investera
            väldigt kraftigt i uppköp av svenska aktier. Det är självfallet
            tecken på att det finns ett grundläggande förtroende för att man
            här kan bedriva företagsamhet, att företagen här kan göra goda
            vinster. Så är det ju.
          </note>
          <note>
            När vi tittar på t.ex. amerikanska handelskammarens undersökning
            av ett stort antal europeiska stater, där man på en mängd olika
            sätt jämför företagsklimatet, ser vi att Sverige hamnar väldigt
            högt upp.
          </note>
          <note>
            Det är just det som är traditionen i socialdemokratin, att vi
            hand i hand skall bygga ett välfärdssamhälle men också se till
            att det är goda villkor för företagsamheten. Traditionellt har
            storföretagen spelat en oerhört viktig roll i Sverige, och de
            kommer att spela en mycket viktig roll i framtiden.
          </note>
          <note>
            Men små och medelstora företag har alltmer hamnat i fokus. Så
            sker över hela västvärlden. Många länder har byggt regler, förordningar
            och skatter och annat, kanske mer för att stimulera storföretagsamheten.
            Det har varit en vanlig tendens i många länder.
          </note>
          <note>
            Men i dag fokuserar vi och ser att småföretagsamheten behöver
            ändringar för att ha större kapacitet att växa.
          </note>
          <note>
            Det gör vi genom ägarbeskattningen, lättnad i ägandet för onoterade
            bolag, små och medelstora företag och tillväxtföretag. Om vi tittar
            på vilka det är som drar nytta av det ser vi att det är framför
            allt företag med 10-50 anställda, i expansiva tjänstebranscher.
            Det är en mycket viktig åtgärd. Det gäller att använda knappa
            resurser på ett så klokt sätt som möjligt för att få effekt på
            investeringar och sysselsättning.
          </note>
          <note>
            Skattekontot förenklar vardagen för den vanlige företagaren,
            och det gör att företagaren kan använda sina resurser till annat
            än att hålla på med administration.
          </note>
          <note>
            Det är vidare socialavgiftssänkningen från den 1
          </note>
          <note>
            januari, och det kommer fortsatta förenklingar.
          </note>
          <note>
            Efter hand, när vi får finanspolitiskt utrymme, får vi också
            utrymme för att ytterligare se över skatter och för att ytterligare
            förbättra de små och medelstora företagens situation. Men det
            skall ske med ansvar för landets totala finanser, på ett sådant
            sätt att vi bevarar välfärdssamhället. Även det är bra för företagare
            på lång sikt.
          </note>
          <note type="speaker">
            Anf. 83 CARL ERIK HEDLUND (m):
          </note>
          <note>
            Herr talman! En liten upplysning: Antalet konkurser ökade 1996
            jämfört med 1995. Antalet nedlagda företag också. Det är inte
            precis indikationer på att det råder ett bra företagarklimat.
          </note>
          <note>
            Den internationella synen på Sverige delas uppenbarligen inte
            av våra stora svenska koncerner, som jag vet för diskussioner
            om att flytta ut en stor del av sin verksamhet, såväl huvudkontorsverksamhet
            som forskning och utveckling. Om det blir så eller inte återstår
            att se, men det är farligt bara att man diskuterar det.
          </note>
          <note>
            Orsaken till detta är det allmänna skatteklimatet och företagsklimatet.
            Det gäller då inte i första hand företagsbeskattningen utan beskattningen
            av inkomster. Svenska civilingenjörer i Ericsson vill inte arbeta
            i Sverige, men de vill gärna jobba hos Ericsson, och därför jobbar
            de utanför Sverige. Detta har Lars
          </note>
          <note>
            Ramqvist sagt. Han är bekymrad över svårigheterna att rekrytera.
            Det tyder ju inte på något gott klimat.
          </note>
          <note>
            Att utländska företag köper upp svenska företag på börsen beror
            ju just på att de inte har dubbelbeskattning. Om det var ett bra
            företagsklimat här skulle de ju komma hit i stället.
          </note>
          <note>
            Jag är ordförande i Stockholms Handelskammare och ordförande
            i Svenska Handelskammarförbundet och har alltså en god kontakt
            med företagsamheten.
          </note>
          <note>
            Jag är född i en företagarfamilj, de flesta av mina vänner är
            företagare - jag vet vad jag talar om. Bilden är inte den som
            statsrådet ger.
          </note>
          <note>
            Statsrådet är välkommen att träffa mina vänner och att komma
            till handelskammaren. Vi måste åstadkomma en radikal förändring
            av beskattningen. Vi måste prioritera och se till att vi får tillväxt.
            Får vi ned arbetslösheten ökar inkomsterna där, och då får vi
            också en ökad efterfrågan. Arbetslösheten får vi bara bort genom
            tillväxt i företagen.
          </note>
          <note type="speaker">
            Anf. 84 Statsrådet THOMAS ÖSTROS (s):
          </note>
          <note>
            Herr talman! Jag träffar gärna Carl Erik Hedlunds vänner. Jag
            tycker det är en av de viktigaste funktionerna som statsråd att
            försöka träffa så många av dem som politiken berör som möjligt.
            Och jag har mycket stort utbyte av att träffa företagare. Man
            lär sig mycket och man får nya insikter av att regelbundet träffa
            människor som håller på med företagande. Det gör jag, och jag
            vill försöka träffa företagare även framgent. Då träffar jag gärna
            också Carl Erik Hedlunds vänner.
          </note>
          <note>
            Hedlund tog nu upp något som jag blev ganska beklämd av att se
            i går - hot om att flytta huvudkontor. Det är inte Hedlund som
            hotar med det, men
          </note>
          <note>
            Hedlund tog upp det. Hur känner sig Hedlund som aktiv i en handelskammare
            när representanter för en av Sveriges mest respekterade banker
            hotar med att huvudkontoret skall flyttas ut? Är det ett sätt
            att föra samtal mellan politik och näringsliv? Jag blir mycket
            beklämd när jag hör sådant.
          </note>
          <note>
            Är det Handelsbankens åsikt att huvudkontoren skall flyttas ut?
            Är det så vi skall föra ett samtal om näringspolitiken? Vi måste
            ju föra ett samtal som är balanserat, där näringslivets intressen
            kommer fram tydligt och klart i diskussionen men där man också
            måste ta hänsyn till det statsfinansiella läget och vilka åtgärder
            regeringen har varit tvungen att vidta för att ta landet ut ur
            kaos. Man skall inte bara komma med simpla hot. Det gör naturligtvis
            inte Hedlund, men
          </note>
          <note>
            Hedlund har också ett ansvar att säga ifrån: Så här diskuterar
            vi inte näringspolitik i Sverige. Vi, representanter för näringsliv
            och politik, kan prata med varandra och inte bara komma med simpla
            hot om utflyttning av huvudkontor.
          </note>
          <note>
            Företagandet i Sverige måste naturligtvis expandera om vi skall
            klara av arbetslösheten. Det som kan driva fram en expansion av
            företagsamheten är ett bra näringslivsklimat. Det är oerhört viktigt
            för landet.
          </note>
          <note>
            Som socialdemokrat tycker jag att vi skall gå hand i hand. Sverige
            skall vara ett bra välfärdssamhälle med trygghet för människor
            och ett land där man kan bedriva företagsamhet framgångsrikt och
            tjäna pengar på sin företagsamhet. Det tycker jag skall gå hand
            i hand.
          </note>
          <note>
            Överläggningen var härmed avslutad.
          </note>
          <note>
            17 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1996/97:Fi35 till finansutskottet
          </note>
          <note>
            1996/97:Sf22-Sf24 till socialförsäkringsutskottet
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:76 Partnerskaps- och samarbetsavtalet mellan Europeiska
            gemenskaperna och deras medlemsstater och Armenien
          </note>
          <note>
            1996/97:77 Partnerskaps- och samarbetsavtalet mellan Europeiska
            gemenskaperna och deras medlemsstater och Azerbajdzjan
          </note>
          <note>
            1996/97:78 Partnerskaps- och samarbetsavtalet mellan Europeiska
            gemenskaperna och deras medlemsstater och Georgien
          </note>
          <note>
            1996/97:79 Partnerskaps- och samarbetsavtalet mellan Europeiska
            gemenskaperna och deras medlemsstateroch Uzbekistan
          </note>
          <note>
            Förslag
          </note>
          <note>
            1996/97:RR8 Riksdagens revisorers förslag angående
          </note>
          <note>
            AMU-gruppen AB
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts den 13 februari
          </note>
          <note>
            1996/97:180 av Stig Grauers (m) till inrikesministern
          </note>
          <note>
            Den kommunala revisionen
          </note>
          <note>
            1996/97:181 av Ingvar Eriksson (m) till arbetsmarknadsministern
          </note>
          <note>
            Ljungbyhed
          </note>
          <note>
            1996/97:182 av Sten Tolgfors (m) till utrikesministern
          </note>
          <note>
            Vetorätten i den gemensamma utrikes- och säkerhetspolitiken den
            14 februari
          </note>
          <note>
            1996/97:183 av Tomas Högström (m) till statsrådet
          </note>
          <note>
            Ylva Johansson
          </note>
          <note>
            Föräldrainflytande
          </note>
          <note>
            1996/97:184 av Holger Gustafsson (kd) till jordbruksministern
          </note>
          <note>
            Det svenska jordbrukets konkurrensvillkor
          </note>
          <note>
            1996/97:185 av Eva Eriksson (fp) till miljöministern
          </note>
          <note>
            Riksdagens koldioxidmål
          </note>
          <note>
            1996/97:186 av Eva Zetterberg (v) till utrikesministern
          </note>
          <note>
            Mänskliga rättigheter i Peru
          </note>
          <note>
            1996/97:187 av Eva Goës (mp) till statsrådet Pierre
          </note>
          <note>
            Schori
          </note>
          <note>
            Kosova och kosovaalbaner
          </note>
          <note>
            1996/97:188 av Per Lager (mp) till miljöministern
          </note>
          <note>
            Kumen (isopropylbensen)
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 25 februari.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 13 februari
          </note>
          <note>
            1996/97:294 av Helena Frisk (s) till arbetsmarknadsministern
          </note>
          <note>
            Arbetsmarknaden i Karlskoga
          </note>
          <note>
            1996/97:295 av Ulla Löfgren (m) till kommunikationsministern
          </note>
          <note>
            Frivilligorganisationernas roll i trafiksäkerhetsarbetet
          </note>
          <note>
            1996/97:296 av Ingrid Skeppstedt (c) till arbetsmarknadsministern
          </note>
          <note>
            Starta eget bidrag
          </note>
          <note>
            1996/97:297 av Birger Schlaug (mp) till statsrådet
          </note>
          <note>
            Leif Pagrotsky
          </note>
          <note>
            Exportkontrollrådet den 14 februari
          </note>
          <note>
            1996/97:298 av Sten Tolgfors (m) till utrikesministern
          </note>
          <note>
            Regeringens syn på förtrycket i det tidigare Sovjetunionen
          </note>
          <note>
            1996/97:299 av Krister Örnfjäder (s) till utbildningsministern
          </note>
          <note>
            Fritidspolitiker och studerandepraktik
          </note>
          <note>
            1996/97:300 av Carina Hägg (s) till näringsministern
          </note>
          <note>
            Radioaktiv transport
          </note>
          <note>
            1996/97:301 av Carina Hägg (s) till jordbruksministern
          </note>
          <note>
            Creutzfeldt-Jacobs sjukdom
          </note>
          <note>
            1996/97:302 av Berndt Sköldestig (s) till justitieministern
          </note>
          <note>
            Polisutbildning i Linköping
          </note>
          <note>
            1996/97:303 av Eva Goës (mp) till miljöministern
          </note>
          <note>
            Gränsvärden för strålning
          </note>
          <note>
            1996/97:304 av Patrik Norinder (m) till arbetsmarknadsministern
          </note>
          <note>
            Databas för koregister
          </note>
          <note>
            1996/97:305 av Ulf Björklund (kd) till miljöministern
          </note>
          <note>
            Österdalälven
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 februari.
          </note>
          <note>
            21 § Kammaren åtskildes kl. 13.16.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 10 § anf. 40 (delvis), av andre vice talmannen därefter
            t.o.m. 16 § anf. 80
          </note>
          <note>
            (delvis) och av förste vice talmannen därefter till sammanträdets
            slut.
          </note>
          <note>
            Innehållsförteckning
          </note>
        </div>
      </body>
    </text>
  </TEI>
</teiCorpus>
