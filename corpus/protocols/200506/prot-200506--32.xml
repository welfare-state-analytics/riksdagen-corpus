<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--32</head>
          <docDate when="2005-11-17">2005-11-17</docDate>
        </div>
      </front>
      <body>
        <div>
          <note n="a6a5a9b6">
            ﻿
          </note>
          <note n="89c5bbec">
            Riksdagens protokoll
          </note>
          <note n="b8013c75">
            2005/06:32
          </note>
          <note type="date" n="9a3d0402">
            Torsdagen den 17 november
          </note>
          <note n="61093f21">
            Kl. 12:00 - 17:12
          </note>
          <note n="d1cd835a">
            1 § Justering av protokoll
          </note>
          <note n="9df5b11f">
            Justerades protokollet för den 11 november.
          </note>
          <note n="edd6796a">
            2 § Meddelande om EU-debatt
          </note>
          <note n="6b016353">
            Talmannen meddelade att debatt om aktuella frågor i EU-samarbetet
            inför 2006 skulle äga rum torsdagen den 24 november kl. 12.00
            . Meddelande med debattregler hade delats ut till kammarens ledamöter.
          </note>
          <note n="67c31bc0">
            3 § Hänvisning av ärenden till utskott
          </note>
          <note n="393c8e1b">
            Föredrogs och hänvisades
          </note>
          <note n="dbf4164d">
            4 § Förnyad bordläggning
          </note>
          <note n="c6f25335">
            Föredrogs och bordlades åter
          </note>
          <note n="8da10d83">
            5 § En nationell strategi för havsmiljön
          </note>
          <note n="f030f5e9">
            Föredrogs
          </note>
          <note type="speaker" n="2209d3d6">
            Anf. 1 ALF ERIKSSON (s):
          </note>
          <u who="Q4721670" xml:id="i-af291a0b6e4546ca-0" n="b6c39a81" next="i-ec2e678dc05eb246-0">
            <seg n="8f6f9cdb">
              Herr talman! Nu ska kammaren debattera frågor om vår havsmiljö.
              Havet ger oss positiva känslor, för vi förknippar det gärna med
              fritid och rekreation. Men det finns också anledning att vara
              bekymrad över utvecklingen av vår havsmiljö.
            </seg>
            <seg n="d9a61605">
              Miljöproblemen i våra hav har uppmärksammats under en lång tid.
              År 1987 avlämnade Naturvårdsverket rapporten Aktionsplan mot havsföroreningar
              , och en liknande rapport kom år 1990. De låg till grund för de
              propositioner om miljöpolitiken inför 1990-talet som så småningom
              kom.
            </seg>
            <seg n="59e31a83">
              År 1999 fastställde riksdagen 15 nya miljökvalitetsmål som följdes
              upp med delmål år 2001. Ett av målen är ett hav i balans. När
              Miljömålsrådet gjorde sin första utvärdering kunde de konstatera
              att målet blev svårt att nå till år 2020. Det behövs ytterligare
              åtgärder för att det ska bli möjligt.
            </seg>
            <seg n="4a163ab3">
              I juli 2002 tillkallade regeringen en kommission som tog namnet
              Havsmiljökommissionen. Den fick i uppdrag att sammanfatta kunskapsläget
              beträffande miljötillståndet i våra havs- och kustområden och
              att utarbeta strategier på kort och lång sikt med åtgärder som
              kan bryta den negativa utvecklingen i havsmiljön detta för att
              miljömålen vad gäller Hav i balans, levande kust och skärgård,
              Giftfri miljö och Ingen övergödning kan nås till år 2020.
            </seg>
          </u>
          <note n="f4ed3485">
            Kommissionen överlämnade sitt betänkande i juni 2003. Delar av
            dess förslag behandlas i regeringens proposition om svenska miljömål
            som om precis en vecka kommer att behandlas här i riksdagen.
          </note>
          <u who="Q4721670" xml:id="i-ec2e678dc05eb246-0" n="b6c39a81" prev="i-af291a0b6e4546ca-0">
            <seg n="cb292db3">
              I februari 2005 överlämnade Miljövårdsberedningen promemorian
              Strategi för hav och kust utan övergödning till miljöministern.
            </seg>
            <seg n="fd77a9ac">
              Skrivelsen och utskottets betänkande handlar om den strategiska
              inriktningen för det svenska miljöarbetet på både kort och lång
              sikt. Dessa ska komplettera de åtgärder som föreslås i den miljömålsproposition
              som, som sagt, behandlas här om en vecka.
            </seg>
            <seg n="e9566383">
              Utgångspunkten enligt betänkandet är att nyttjandet av havet
              inte får effekter som gör att ekosystemens livsuppehållande förmåga
              försämras eller förstörs. Ett fördjupat internationellt samarbete,
              särskilt inom EU och övriga Europa, är en förutsättning för framgång.
              Kraftfulla nationella insatser är i sin tur en förutsättning för
              ett lyckat internationellt agerande. En ny modell för förvaltning
              av havsmiljön bör etableras med en ökad samordning mellan berörda
              myndigheter. Lokal delaktighet, en bred samverkan mellan aktörer
              och regional samordning bör prioriteras.
            </seg>
            <seg n="6b7f7b60">
              Detta är bakgrunden till den debatt som nu ska komma i gång.
              I utskottets betänkande finns det 44 reservationer och ett särskilt
              yttrande.
            </seg>
          </u>
          <note n="f7bc08ea">
            Dessa promemorior har utgjort underlag för den skrivelse som
            regeringen avlämnat till riksdagen. Miljö- och jordbruksutskottet
            har behandlat den tillsammans med 79 motionsyrkanden både följdmotioner
            och motioner från den allmänna motionstiden.
          </note>
          <note type="speaker" n="926b21e3">
            Anf. 2 CATHARINA ELMSÄTER-SVÄRD (m):
          </note>
          <u who="Q2941786" xml:id="i-825ecc3931af0463-0" n="9e47534f" next="i-c11a9dc39ee93224-0">
            <seg n="c2a7a674">
              Herr talman! Vårt vatten och våra hav som omger vårt land är
              någonting som vi emellanåt tar för givet. Det är ju där vi njuter
              av bad och båtliv, av våra vackra marina miljöer och av fiske.
              Inte minst Östersjön har av tradition varit en viktig länk för
              resor och för handel med länder i vår närhet.
            </seg>
            <seg n="b43ed52c">
              Men när sommaren på allvar kommer och vårt semesterfirande störs
              till exempel av algblomning eller av rapporter om fartygshaverier
              eller oljeutsläpp eller om att fisken dör reagerar de flesta.
              Det är då vi återigen ser allvaret och anser att vi faktiskt måste
              göra något åt våra hav för att dessa ska vara hållbara.
            </seg>
            <seg n="f4bb2c82">
              I denna kammare finns det inte någon som inte vill något hellre
              än att vi ska nyttja våra hav på ett hållbart sätt. Därför är
              det också viktigt att det här arbetet sker utifrån ekonomiska,
              miljömässiga och sociala hänsyn.
            </seg>
            <seg n="74b4d559">
              I många år har de här frågorna återkommit till kammaren. Det
              gäller då hur vi på ett bättre sätt ska komma till rätta med de
              faktorer som stör våra hav, såsom övergödningen, utsläppen eller
              gifterna ja, rentav hur vi ska få våra hav och skärgårdar i balans.
              Det är också därför bra att vi har satt upp miljökvalitetsmål,
              något som vi i miljö- och jordbruksutskottet, herr talman, har
              ägnat hela förmiddagen åt att ha ett uppföljande miljövårdsseminarium
              om.
            </seg>
            <seg n="3e517637">
              Denna kammare har också i full enighet, på initiativ av den borgerliga
              alliansen, faktiskt skjutit regeringen framför sig i kampen om
              att få Östersjön klassad som ett särskilt känsligt hav, ett så
              kallat PSSA, för att på ytterligare ett sätt säkerställa havsmiljön
              för framtiden.
            </seg>
            <seg n="ecdfdb26">
              Dessutom har flera utredningar, inte minst den som regeringen
              själv tillsatt den så kallade Havsmiljökommissionen sett över
              problematiken och avlämnat förslag till åtgärder. Den här kommissionen
              kunde konstatera att styrningen av de insatser som görs tyvärr
              är alldeles för splittrad mellan olika myndigheter. Havet som
              allmänning kan bli dess förfall.
            </seg>
            <seg n="1a5bce71">
              När regeringen kom med sin skrivelse om havsmiljön innehöll den
              flera bra tankar som visar att det finns en insikt om problematiken.
              Jag delar många av de åsikter som ändå framförs om sådant som
              skulle behöva göras. Däremot blev skrivelsen till intet förpliktande.
              Beträffande alla utredningar, allt som det ansågs att man skulle
              göra, avser att komma tillbaka till och så vidare hade det egentligen
              varit bättre om regeringen hade tagit detta på allvar och i stället
              kommit till kammaren med en proposition med förslag till åtgärder.
              Nu blev det inte så.
            </seg>
            <seg n="ea5a0f0f">
              Min främsta invändning mot skrivelsen är egentligen just att
              där finns väldigt många fina ord men väldigt lite av handling.
              Därför, herr talman, vill jag redan nu yrka bifall till alliansens
              reservation 1 under punkt 1. Där säger vi just att vi vill att
              regeringen återkommer med en ny strategi för detta ett hav i balans.
            </seg>
            <seg n="f3f3f716">
              När det gäller våra hav är vi beroende av att arbetet med att
              förebygga och åtgärda sker i internationell samverkan. EU-länderna
              är naturliga samarbetspartner, men även Ryssland måste få komma
              med som en viktig part. Sverige har ju långa kuststräckor, inte
              minst vid Östersjön. Därför är vi särskilt angelägna också om
              att arbetet bedrivs på ett bra sätt.
            </seg>
            <seg n="438defe6">
              Arbetet inom EU är särskilt viktigt, inte minst nu när flera
              länder kommer till i samband med den utvidgning som sker länder
              som troligen kommer att vilja öka sin jordbruksverksamhet. Där
              kan vi i Sverige spela roll både med kunskap och med miljöteknikförmedling.
              Enligt Naturvårdsverket har våra utsläpp från jordbruket minskat
              sedan år 1999.
            </seg>
            <seg n="613cc870">
              Alla har vi ett ansvar för att minska de gödande och försurande
              utsläppen. Tillförseln av kväve och fosfor måste begränsas till
              de nivåer som enbart gäller markläckage. Att rena avloppsvatten
              är också en fortsatt viktig fråga, liksom det är viktigt att harmonisera
              regler för luftutsläppen.
            </seg>
            <seg n="b22b0f55">
              När det gäller våra svenska åtaganden är de nya vattenmyndigheterna
              tillsammans med länsstyrelserna i full gång med att genomföra
              EU:s gemensamma vattendirektiv. Självklart måste även dessa ingå
              i en bra förvaltning av våra sjöar och hav. Jag utgår från att
              det mer var en lapsus i regeringens skrivelse att dessa inte omnämns
              över huvud taget.
            </seg>
            <seg n="7d9a4c57">
              De människor som lever av och i nära anslutning som brukare måste
              få komma in tidigt i processen, liksom regeringen måste återkomma
              till hur finansieringen av det fortsatta arbetet med vattendirektivet
              ska utformas.
            </seg>
            <seg n="47a61ba2">
              Östersjön har klassats som ett PSSA-område. Det känns som att
              regeringen på nåder har varit tvungen att driva den här frågan.
              Kanske är det just därför som innehållet i klassningen dröjer.
              Jag vill ändå tro att regeringen vill väl, men varför ska arbetet
              behöva gå så trögt och motsträvigt?
            </seg>
            <seg n="d136c324">
              Det behövs krav på färdrutter, fartygsklassningar och kvalitet
              hos besättningar med mera. Skulle olyckan vara framme krävs att
              vi har en katastrofberedskap, dels att vi har en flotta med miljöfartyg
              för snabba insatser, dels att EU gemensamt har en god beredskap.
            </seg>
            <seg n="d08c39aa">
              Avslutningsvis, herr talman, skulle jag vilja att regeringen
              snarast återkommer, för den har inte så mycket tid kvar innan
              det är dags för en ny regering, om hur man ska ta hand om de läkemedelsrester
              som finns i våra sjöar och hav så att de inte fortsatt är ett
              miljöproblem.
            </seg>
          </u>
          <note n="168e239c">
            Anf. 3 SVERKER THORÉN (fp):
          </note>
          <u who="Q2941786" xml:id="i-c11a9dc39ee93224-0" n="9e47534f" prev="i-825ecc3931af0463-0">
            <seg n="ad41bbe5">
              Herr talman! Jag bor i en stad och ett län vid Östersjön. Under
              några få år har jag bevittnat obestraffade oljeutsläpp, en explosionsartad
              utökning av oljetransporter, hur Västerviksspecialiteten rökt
              torsk försvunnit ur utbudet av sommarmat och hur badvikar och
              skärgårdar fylls med en gulgrön smet. Jag och fp sade det i valrörelsen,
              och jag har fortsatt att säga det i denna kammare och jag säger
              det i dag: Östersjön kan inte vänta längre!
            </seg>
            <seg n="a24da181">
              Detta är inte konkret nog, det övertygar inte oss om att vi är
              på rätt väg, att regeringen verkligen prioriterar havsmiljön eller
              övergödningsproblematiken. Trots miljömålen, löften, upprop, artiklar,
              angelägna rön jag kan bara irriterat konstatera att miljöpolitiken
              för Östersjön har gått i stå. Så recenserade chefen för Världsnaturfondens
              hav- och kustprogram vid Världsnaturfondens stora Östersjöseminarium
              i augusti 2005 i Helsingfors den skrivelse från regeringen vi
              nu ska debattera.
            </seg>
            <seg n="510b7019">
              Före förra valet sa dåvarande miljöminister Kjell Larsson att
              havsmiljöfrågorna måste bli de närmaste årens viktigaste område
              när det gäller miljön. Då som nu utlovades att Östersjön och havsmiljöpolitiken
              skulle vara prioriterade. Den havsmiljökommission som Larsson
              tillsatte sade redan 2003 att det inte är brist på goda åtgärdsförslag
              som gjort att miljösituationen i havet är så allvarlig. Problemet
              ligger i bristen på genomförande.
            </seg>
            <seg n="3adaaf80">
              Den senaste mandatperioden har situationen varit att en majoritet,
              både i och utanför riksdagen, velat se en mycket mer offensiv
              havsmiljöpolitik än den regeringen levererat. Folkpartiet liberalerna
              har genom initiativ i riksdagen tillsammans med övriga allianspartier
              i egna och med andra gemensamma motioner försökt driva på regeringen.
              Problemet är fortfarande även i slutet på denna mandatperiod,
              som kantats av fiskbeståndskollapser, incidenter och hot om en
              oljekatastrof i den ökande och täta oljetankertrafiken i Östersjön
              och övergödningschocker brister i genomförande.
            </seg>
            <seg n="fc23cdf0">
              Herr talman! Ett av Folkpartiets viktigaste krav har denna mandatperiod
              varit att de första mest akuta delarna i en marin strategi skulle
              läggas fram som ett skarpt förslag en proposition. Så allvarligt
              är läget i våra hav. Det blev bara en skrivelse från regeringen.
              I den får Naturvårdsverket det övergripande ansvaret för havsmiljön
              och uppdraget att återkomma med åtgärdsförslag. För övrigt innehåller
              skrivelsen bara nya uppdrag om ett trettiotal nya utredningar.
              Bristen på operativa konkreta åtgärder avslöjar obarmhärtigt att
              praktiskt taget ingenting hänt sedan Havsmiljökommissionen lade
              fram sitt betänkande för mer än två år sedan.
            </seg>
            <seg n="4fd31cff">
              Läget är nu sådant att enskilda, företagare, landshövdingar och
              regioner i Sverige kräver en mer aktiv politik för att möta speciellt
              olje-, utfisknings- och övergödningshoten.
            </seg>
            <seg n="1be5dfe8">
              Våra hav behöver åtgärder. Nu. Att då enbart presentera en lista
              på nya utredningar är provocerande. Det kan ge den felaktiga signalen
              att det pågående åtgärdsinriktade havsmiljöarbetet inom myndigheter,
              kommuner, intresseföreningar och lokala och regionala samarbetsprojekt
              inte är viktigt. I värsta fall kan de dö ut i väntan på att utredningarna
              börjar leverera resultat och att regeringen ska ta ställning.
            </seg>
            <seg n="4af5a352">
              Herr talman! Att lösa problemen i havsmiljön är för Folkpartiet
              en av de viktigaste uppgifterna i svensk miljöpolitik, och den
              kommer att finnas kvar under lång tid. Ska vi lyckas stärka genomförandet
              av svensk havsmiljöpolitik och snabbt få fram en handlingsplan
              för Östersjön tillsammans med andra Östersjöländer krävs det åtgärder
              och nya grepp nationellt och ett stadigt dubbelgrepp internationellt.
              Kraftfulla nationella insatser är en förutsättning för ett lyckat
              internationellt agerande. Båda måste till.
            </seg>
            <seg n="505ed447">
              Nationellt är samordningen av havsmiljöfrågorna avgörande, men
              att det inte räcker med den myndighetssamordning som ska ledas
              av Naturvårdsverket är tydligt. Regeringens eget arbete brister
              i samordning. Hur förklaras annars frånvaron av skarpa förslag?
              Vi anser att det krävs ett tydligare ministeransvar för havsmiljöfrågorna.
              En Östersjöminister bör utses för att ha ansvaret för frågorna
              som rör Östersjön och havsmiljön.
            </seg>
            <seg n="fd956c7a">
              Uppgiften att identifiera oklarheter i ansvarsfördelningen mellan
              myndigheter och splittringen i havsmiljöarbetet bör enligt Folkpartiet
              inte ligga hos en av myndigheterna, Naturvårdsverket.
            </seg>
            <seg n="a848afc9">
              Vårt förslag om en oberoende expertgrupp, en hållbarhetskommission,
              som tillsätts för att se hur hindren för hållbar samhällsutveckling
              kan tas bort och hur konflikterna mellan miljömål och andra mål
              kan lösas på ett bättre sätt än i dag möter detta behov.
            </seg>
            <seg n="e6f6b86f">
              Havsmiljöns krav måste ges större tyngd i arbetet hos alla berörda
              myndigheter och den marina forskningen och miljöövervakningen
              samordnas bättre. De tre marina center bör ges utökad roll inom
              både forskning och miljöövervakning och ett internationellt, tvärvetenskapligt
              forskningscentrum för Östersjöns havs- och kustmiljö inrättas,
              inte utredas.
            </seg>
            <seg n="82b8c76b">
              Medan vi väntar på tydliga resultat från ny forskning måste vi
              än mer använda de åtgärder som visat sig effektiva mot övergödningen
              och våga pröva nya. En rejäl satsning på att få ytterligare våtmarker
              anlagda längs Östersjökusten är en åtgärd. En annan är att åtgärda
              det stora antal bristfälliga enskilda avlopp som fortfarande finns
              kvar. Ytterligare en är en miljöcertifiering som garanterar ett
              miljömässigt hållbart brukande med fokus på att minimera kväve-
              och fosforläckage i jordbruket.
            </seg>
            <seg n="bbd452ca">
              Folkpartiet liberalerna anser att den lokala och regionala förankringen
              och deltagandet är helt avgörande i arbetet med att förbättra
              och hållbart nyttja havet och havsmiljön. Enligt skrivelsen ska
              ett pilotprojekt för tillämpningen av ekosystemansatsen etableras
              inom ett av de nu bildade vattendistrikten. Frågan är om det är
              en signal om ytterligare utredande eller om regeringen vågar omsätta
              förslaget i handling direkt. Vi anser att projektet bör förtydligas
              och startas direkt för att samla kunskap och ge inspiration till
              efterföljarna.
            </seg>
            <seg n="4f2260d1">
              Detta skulle också öppna processen för det svenska genomförandet
              av EU:s ramdirektiv för vatten, som är så viktigt för att de vattenanknutna
              miljökvalitetsmålen ska nås och övergödningen av våra hav minska.
              Just nu verkar alla inblandade lägga allt fokus på formaliteter,
              inte på att detta är ett unikt nytt verktyg för att åtgärda krisen
              i havsmiljön.
            </seg>
            <seg n="ed2744d8">
              Verktyget måste nu arbetas fram. Det går inte att utreda och
              införa uppifrån, utan det måste tas fram i en process underifrån
              i samverkan mellan vattendistrikt, forskning och lagstiftare.
              Så har andra länder gjort, och vi borde också klara att handla,
              forska och utreda samtidigt.
            </seg>
            <seg n="3df71922">
              Internationellt finns just nu unika möjligheter att lyfta havsmiljöfrågorna
              i regionen och få till en räddningsplan för Östersjön. Det finns
              genom Helcom ett välutvecklat samarbete, där även Ryssland medverkar.
              Dessutom är EU:s marina strategi under utarbetande. Nu är tiden
              inne för det politiska genombrott som regeringens egen miljövårdsberedning
              efterlyste tidigt i våras.
            </seg>
            <seg n="6dbae9ca">
              Sverige måste då politiskt agera handlingskraftigt och verkligen
              använda Helcom, inte bara lyssna av och bevaka. Sverige bör driva
              frågan om upprättandet av en för EU gemensam handlingsplan för
              Östersjön. Helcom har påbörjat ett sådant regionalt arbete, men
              det måste bli en EU-angelägenhet.
            </seg>
            <seg n="bb5c3beb">
              I ett dubbelgrepp på havsmiljöpolitiken där det inarbetade Helcom-samarbetet
              utnyttjas och intensifieras för att också lyfta frågan i EU nås
              två fördelar, dels ges hjälp och stöd till EU:s medlemsstater
              med att samordna sitt arbete i EU för att nå miljömålen för Östersjön,
              dels ges fakta och kunskapsinflöde till EU som säkrar Östersjöns
              miljöintressen.
            </seg>
            <seg n="2f0cd629">
              Herr talman! Både kraftfulla nationella och internationella insatser
              måste till. Det är till exempel helt avgörande att en europeisk
              marin strategi antas och finns som grund när andra strategier
              om sjöfart och andra näringar knutna till havet läggs fast. Men
              det duger inte att som regeringen nationellt bara presentera utredningar
              och samtidigt kritisera EU:s i och för sig svaga utkast till strategi.
              Sverige kan genom ökade insatser här hemma och i EU och Helcom
              medverka både till att Östersjön får den räddningsplan som så
              väl behövs och till att EU:s marina strategi stärks.
            </seg>
            <seg n="62aa9913">
              Skrivelsen En nationell strategi för havsmiljön har som utgångspunkt
              att stärka genomförandet av svensk havsmiljöpolitik. Två åtgärder
              som verkligen skulle medverka till det är att ge Naturvårdsverket
              i uppdrag att med förtur arbeta för att snabbt få i gång det föreslagna
              pilotprojektet för tillämpningen av ekosystemansatsen och att
              det tvärvetenskapliga forskningscentrumet för Östersjöns havs-
              och kustmiljö inrättas och kan börja verka.
            </seg>
          </u>
          <note n="f842ceb0">
            Herr talman! Med detta vill jag yrka bifall till alliansens reservation
            nr 1 och till Folkpartiets reservation nr 12.
          </note>
          <note type="speaker" n="24fb3317">
            Anf. 4 SVEN GUNNAR PERSSON (kd):
          </note>
          <u who="Q6043789" xml:id="i-5402dec45474a85d-0" n="fd42b532">
            <seg n="c501b306">
              Herr talman! Vem är vålnaden som hemsöker deras hem, varför vill
              hon hämnas? Gastkramande thriller med Michelle Pfeiffer och Harrison
              Ford. Så presenterades filmen Under ytan i reklamen för några
              år sedan. Under ytan kan det gömmas mycket som vi inte vet men
              som upptäcks vid närmare undersökning. Under den blänkande polishen
              på bilen vi köpte lite för snabbt, under den bortrivna våtrumsmattan
              eller takpappen, kanske också innanför skinnet på välkammade riksdagsledamöter
              kan det gömmas överraskningar som vi inte hade en aning om vid
              en ytlig betraktelse.
            </seg>
            <seg n="8d0936e1">
              Rostangreppen, fuktskadorna, bekymmer och negativa känslor smyger
              sig på, växer sakta utan att vi är riktigt medvetna om det, men
              de uppenbaras när vi vågar titta under ytan. Går det tillräckligt
              lång tid bryter det obehagliga genom, de faktiska förhållanden
              som varit och är verkliga, men som vi inte kunnat eller velat
              se bubblar upp till ytan.
            </seg>
            <seg n="dc50e72f">
              Kanske har detta också varit havens förbannelse. Det som hela
              tiden sker under ytan blommar ut, som det gjort i bokstavlig bemärkelse
              nu några somrar: PCB, DDT och dioxin i fisk, döda sälar, oljeolyckor
              och giftiga alger. Först då inser vi på allvar vilken katastrofal
              utveckling och ond spiral som inte minst Östersjön länge varit
              inne i och då är det väldigt sent enligt vissa bedömare kanske
              för sent.
            </seg>
            <seg n="4125368d">
              Herr talman! Så har vi begåvats med ytterligare en i raden av
              skrivelser från regeringen med bedömningar, fina tankar, goda
              föresatser och vällovliga strategier, men utan konkreta förslag
              för riksdagen att ta ställning till.
            </seg>
            <seg n="b2989976">
              Regeringens skrivelse 2004/05:173 En nationell strategi för havsmiljön
              innehåller inte mindre än 99 olika uppdrag till myndigheter och
              tio utredningar. På ett tiotal områden avser man att återkomma
              till riksdagen. Efter att under de senaste elva åren ha styrt
              landet har den socialdemokratiska regeringen kommit fram till
              att en samordnad planering och förvaltning av de svenska havsområdena
              bör åstadkommas. Hur detta ska gå till ska beredas och utredas
              ytterligare, inte minst med tanke på sektorsansvaret. Det måste,
              herr talman, ses som rimligt att som allianspartierna gemensamt
              kräver i reservation nr 1 regeringen snarast återkommer till riksdagen
              med en proposition med förslag till beslut om konkreta åtgärder,
              mål och tidsplaner. Det är ju den demokratiska ordningen att regeringen,
              grundad på majoriteten här i riksdagen, kan få jobba med konkreta
              beslut som fattas här.
            </seg>
            <seg n="8fd10ee1">
              Kristdemokraterna har enskilt och tillsammans med andra partier
              presenterat en rad förslag till förändringar och förbättringar
              i de 19 reservationer som vi har undertecknat. Låt mig lyfta fram
              några:
            </seg>
            <seg n="20df3986">
              Det finns en bristande insikt om vikten av att näringar och nyttjare
              bör finnas med tidigt i allt arbete som de berörs av. En aldrig
              så genomtänkt strategi blir svår att genomföra om den inte i ett
              tidigt skede är väl förankrad hos de människor som närmast berörs
              av den. Om problemanalysen främst sker på myndighetsnivå för att
              senare presenteras för nyttjarna och andra intressenter kommer
              genomförandet inte att bli effektivt och viktiga målsättningar
              kommer inte att nås. Enligt min och allianspartiernas mening måste
              brukarna komma in tidigt i förvaltningsarbetet och delta i såväl
              analyser och problemformuleringar som i besluts- och genomförandeprocesser.
              Det handlar om att ha en gemensam världsbild när det blir dags
              för genomförande.
            </seg>
            <seg n="0727e828">
              En annan generell svaghet är att de nya vattenmyndigheter som
              har en central roll i genomförandet av EU:s vattendirektiv inte
              har en särskilt framträdande position i regeringens skrivelse.
              Kristdemokraterna föreslår att vattenmyndigheternas roll ska förtydligas.
            </seg>
            <seg n="7ce152ed">
              Som svar på detta motionskrav skriver utskottsmajoriteten: När
              det gäller de i motion MJ2 framförda synpunkterna om vattenmyndigheternas
              och länsstyrelsernas medverkan i havsmiljöarbetet bör uppmärksammas
              att regeringens redovisning i denna del på intet sätt är uttömmande.
              Utskottet utgår från att det ovan redovisade arbetet med att stärka
              myndigheternas samlade havsmiljöarbete omfattar samtliga berörda
              myndigheter och återspeglar sig i regeringens styrning av myndigheterna.
              Miljöministern har i dag goda möjligheter att lämna uttömmande
              förtydliganden i denna del.
            </seg>
            <seg n="91d65ccd">
              Herr talman! Regeringen menar i sin skrivelse att risken för
              oljeutsläpp vid fartygsolyckor är det mest påtagliga hotet mot
              de svenska haven. Det är med detta som bakgrund beklagligt att
              regeringen inte omgående tar fram beslut om lotsplikt i Bornholmsgattet
              och flytt av all fartygstrafik till söder och öster om Hoburgs
              bank. Det är också en svaghet att regeringen valt en minimalistisk
              väg när det gäller tolkningen av vilka krav som kunde ställas
              i samband med ansökan om att klassa Östersjön som särskilt känsligt
              havsområde.
            </seg>
            <seg n="fe7200af">
              Man har envist hävdat att bland annat åtgärder som rör krav på
              fartygskonstruktion, besättningars utbildning och ekonomiskt ansvar
              för skador inte varit förenliga med vad som innefattas i PSSA-anknutna
              skyddsåtgärder. Dessa och liknande krav kom därför att saknas
              i den ansökan som lämnats in. I stället anges i skrivelsen att
              ytterligare åtgärder ska kompletteras PSSA-definitionen senare.
              Denna hantering är verkligen inte oomstridd och försenar dessutom
              införandet av verkningsfulla insatser för att minska riskerna
              för exempelvis oljekatastrofer i Östersjön.
            </seg>
            <seg n="03950ff7">
              Herr talman! Avslutningsvis menar jag att regeringen är för vag
              när det gäller utsläpp till hav och vatten av läkemedelsrester.
              Det finns en stor uppslutning kring farhågorna inför vad dessa
              utsläpp kommer att innebära. Här nöjer sig regeringen med att
              ge diverse uppdrag och tillsätta en och annan utredning.
            </seg>
            <seg n="9692bcd3">
              Enligt min, Kristdemokraternas och även alliansens mening behövs
              kraftfulla forsknings- och åtgärdsprogram. Regeringen bör därför
              återkomma till riksdagen med ett konkret program för att främst
              förebygga att läkemedelsrester kommer ut i miljön men också ett
              program för hur dessa kan tas om hand när de ändå kommer ut i
              vattnet.
            </seg>
            <seg n="f8596ccb">
              Allra sist vill jag, herr talman, nöja mig med att yrka bifall
              till reservation nr 1 trots att jag naturligtvis står bakom samtliga
              reservationer som bär Kristdemokraternas stolta signum.
            </seg>
          </u>
          <note type="speaker" n="c1941768">
            Anf. 5 KJELL-ERIK KARLSSON (v):
          </note>
          <u who="Q5901725" xml:id="i-3c63febdd5f38543-0" n="8318fbf4" next="i-ff8f6ffac3db2903-0">
            <seg n="c50bb610">
              Herr talman! Skrivelsen En nationell strategi för havsmiljön
              , som ligger till grund för detta betänkande, är en samarbetsprodukt
              mellan regeringen, Vänsterpartiet och Miljöpartiet de gröna. Fokus
              i den ligger på att stärka genomförandet av svensk havsmiljöpolitik.
            </seg>
            <seg n="da93a1dd">
              Det är viktigt att det finns en strategisk inriktning för havsmiljöarbetet
              både på kort och på lång sikt. Men det är framför allt viktigt
              att åtgärder som föreslås genomförs och att försiktighetsprincipen
              verkligen används. Därför måste ekosystemansatsen verkligen göras
              till en utgångspunkt för havsmiljöarbetet samt i förvaltningen
              och nyttjandet av havet och havets resurser.
            </seg>
            <seg n="c658c7ac">
              Vad är då ekosystemansatsen för något? Ekosystemansatsen innebär
              sammantaget en integrerad, tvärvetenskaplig förvaltning som å
              ena sidan erkänner människans rätt att använda det som ekosystemen
              producerar. Å andra sidan ska den säkra att alla komponenter i
              ekosystemen, till exempel arter, bestånd, livsmiljöer och genetisk
              variation, finns i en sådan omfattning att de garanteras kunna
              fortleva i överskådlig framtid.
            </seg>
            <seg n="e93fb2c7">
              Det behövs alltså ett samlat grepp i olika myndigheters havsmiljöarbete
              i syfte att skapa ökad samordning och effektivitet. Detta framkom
              även i Havsmiljökommissionens betänkande, där det framgick att
              det inte i första hand är en brist på goda åtgärdsförslag som
              gör att miljösituationen har blivit så allvarlig i havet. De sade
              rakt ut att det i stället ligger i bristande genomförande av förslagen.
            </seg>
            <seg n="7b3c219b">
              I skrivelsen säger vi nu att all förvaltning av hav och kust
              med anslutande miljöer bör utgå från ekosystemansatsen och från
              bevarandet av biologisk mångfald och att detta ska tillämpas utifrån
              försiktighetsprincipen baserad på bästa tillgängliga vetenskapliga
              data.
            </seg>
            <seg n="4436c368">
              Senast 2010, alltså om snart fyra år, ska ekosystemansatsen ha
              nått fullt genomslag med etablerade processer och utvärderingsinstrument
              med lokalt och regionalt deltagande av alla aktörer. Ska detta
              kunna ske är det viktigt att Naturvårdsverket i samråd med berörda
              myndigheter får och tar uppdrag att utarbeta konkreta förslag
              till hur ekosystemansatsen ska tillämpas i de olika berörda sektorerna.
              Här är det viktigt att det finns ett brett engagemang där olika
              intressegrupper kan påverka och ta ansvar. Men framför allt är
              det av vikt att man kommer i gång med arbetet och att det skapas
              förutsättningar för detta arbete. För att ta ett exempel, ser
              jag det som självklart, och hoppas att även andra gör det, att
              både Miljö- och samhällsbyggnadsdepartementet och Naturvårdsverket
              är med och har synpunkter när Jordbruksdepartementet och Fiskeriverket
              lägger upp sin strategi inför förhandlingar om uttag av olika
              resurser från havsresursen. Det är kanske inte så självklart för
              alla, men för mig och Vänsterpartiet är det ganska självklart.
            </seg>
            <seg n="3aa8b553">
              Jag skulle vilja fråga Lena Sommestad: Hur är då samarbetet mellan
              Jordbruksdepartementet och Miljö- och samhällsbyggnadsdepartementet
              i fråga om strategin i EU-förhandlingarna inför uttaget av havsfiskeresursen?
            </seg>
            <seg n="36502d35">
              När man talar om havsmiljön kan man inte undvika att tala om
              Östersjön, även om man, som jag gör, kommer från västkusten där
              vi har näringsidkare som varit med och åderlåtit Östersjöns resurser
              på olika sätt.
            </seg>
            <seg n="a3a3ce56">
              Östersjön är ett unikt hav. Att Östersjön har låg vattengenomströmning,
              att det består av bräckt vatten och att det inte har något naturligt
              oljeläckage från havsbotten innebär att ett hav med motsvarande
              förhållanden inte finns någon annanstans i vår värld. Detta unika
              förhållande innebär att få, om något, hav i världen är så känsligt
              som Östersjön. Det sköra ekosystemet har gjort att Östersjön har
              drabbats mycket hårt av utsläpp från industrier, VA-system, vägtrafik,
              jordbruk, sjöfart. Stora delar av bottenytan är ju som ni vet
              död.
            </seg>
            <seg n="68cc0fb3">
              Det behövs långsiktiga miljömål och strategier för att nå målen
              och för att kunna hantera miljöproblemen i innanhavet. Kanske
              behöver vi våga pröva mer aktiva insatser för att se om det går
              att hitta nya metoder och ny teknik för renovering av Östersjön.
            </seg>
            <seg n="22d2a9ef">
              Frågan om fördelning av kostnader för sanering av Östersjön måste
              uppmärksammas. Sverige har ett historiskt ansvar för Östersjöns
              tillstånd, enligt principen att förorenare betalar. Sammanlagt
              kommer det att behövas stora ekonomiska resurser för att genomföra
              saneringen. Dessa kostnader måste fördelas mellan Östersjöländerna
              och EU.
            </seg>
            <seg n="bd96a7ee">
              Som jag sagt innan, det svenska ansvaret är stort. Vänsterpartiet
              anser att regeringen bör lyfta upp frågan på EU-nivå med Östersjöländerna
              och verka för att EU avsätter medel för Östersjöns sanering samt
              att EU-medel och investeringar i jordbruks- och trafiksektorn
              bidrar till att förbättra, alltså inte som nu försämra, Östersjöns
              miljö.
            </seg>
            <seg n="9b37bcb3">
              Herr talman! Därmed yrkar jag bifall till reservationerna 7 och
              22, men står givetvis även bakom övriga vänsterpartireservationer
              i betänkandet.
            </seg>
          </u>
          <note n="e76ebe17">
            Anf. 6 SVERKER THORÉN (fp) replik:
          </note>
          <u who="Q5901725" xml:id="i-ff8f6ffac3db2903-0" n="8318fbf4" prev="i-3c63febdd5f38543-0">
            <seg n="d81313bb">
              Herr talman! Jag vill fråga om Vänsterpartiet är nöjt med att
              det bara blir en skrivelse och inte konkreta förslag i en proposition.
            </seg>
          </u>
          <note type="speaker" n="ab3399c5">
            Anf. 7 KJELL-ERIK KARLSSON (v) replik:
          </note>
          <u who="Q5901725" xml:id="i-3c63febdd5f38543-1" n="8318fbf4" next="i-ff8f6ffac3db2903-1">
            <seg n="90722727">
              Herr talman! I Vänsterpartiet är vi aldrig helt och fullt nöjda.
              Vår ambition har varit att vi skulle kunna genomföra en proposition
              på detta område, men i det arbete vi har haft tillsammans har
              det blivit denna produkt som vi nu har behandlat. Frågan är om
              man ska föregå med en proposition innan vi har fått EU:s marina
              strategi. Vi har nu möjlighet att komma vidare med en kanske bättre
              och mycket tajtare produkt när vi har sett vad EU:s strategi har
              blivit.
            </seg>
          </u>
          <note n="37f927b9">
            Anf. 8 SVERKER THORÉN (fp) replik:
          </note>
          <u who="Q5901725" xml:id="i-ff8f6ffac3db2903-1" n="8318fbf4" prev="i-3c63febdd5f38543-1">
            <seg n="f2061e4d">
              Herr talman! Det inger förhoppningar. Vi får väl avvakta och
              se. Men min följdfråga blir: Kan Vänsterpartiet garantera att
              saneringskapacitet och efterbehandlingskapacitet vad gäller oljeolyckor
              i vårt land verkligen blir förstärkta i den civilproposition som
              ska komma?
            </seg>
          </u>
          <note type="speaker" n="e6822c27">
            Anf. 9 KJELL-ERIK KARLSSON (v) replik:
          </note>
          <u who="Q5901725" xml:id="i-4972ce92d496c326-0" n="8318fbf4">
            <seg n="a4300182">
              Herr talman! Jag kan inte garantera det. Jag hoppas att det ska
              bli så, men jag kan inte lämna några garantier. Vi har ingen egen
              majoritet.
            </seg>
          </u>
          <note type="speaker" n="8225ab39">
            Anf. 10 JAN ANDERSSON (c):
          </note>
          <u who="Q5554833" xml:id="i-4147b7f10c21b814-0" n="95cb3f3e">
            <seg n="e223b427">
              Herr talman! Som jag ser det finns det två absolut grundläggande
              problem som gör att vi har det läge vi har på havsmiljöområdet
              i dag.
            </seg>
            <seg n="bc28817b">
              Det ena är det som flera talare har varit inne på tidigare här,
              att det som finns under ytan ser vi inte. Vi ser problemen först
              när sälar flyter i land döda eller när badstränder och hamnar
              förvandlas till något slags soppa av blommande alger. Det är ett
              grundläggande problem att vi inte ser det som finns under ytan.
            </seg>
            <seg n="cbdf6226">
              Det andra grundläggande problemet för havsmiljön är att havet
              är allas och ingens. Vi vet ju hur det är med sådant som är allas
              och ingens, att alla vill dra nytta av det men ingen vill ta ansvar.
            </seg>
            <seg n="8e0c13d1">
              Det här är definitivt de två stora problem som har grundlagt
              det förhållande vi har på havsmiljöområdet i dagsläget.
            </seg>
            <seg n="1bb6c6fc">
              Finns det då någon ljusning i det här? Ja, när det gäller att
              inte se vad som finns under ytan har vi i dagsläget en kunskapsnivå
              som gör att vi inte kan hävda att det som finns under ytan inte
              finns, utan kunskapsnivån gör att vi känner till vad som finns
              även under ytan.
            </seg>
            <seg n="bd5ff815">
              Vi är också i ett läge där miljöproblemen i haven börjar ge ekonomiska
              konsekvenser, vilket gör att det kanske inte är ingens ansvar
              att ta ansvar för det här. Till exempel kunde vi förra sommaren
              se ekonomiska konsekvenser drabba turistnäringen på Öland och
              Gotland. Det här gör, tror jag, att vi har ett annat diskussionsläge
              när det gäller att ta ansvar för havets resurser.
            </seg>
            <seg n="296a9593">
              Vad är det då som behöver göras för att komma till rätta med
              havsmiljöproblemen? Först och främst krävs det politisk handlingskraft.
              Som tidigare har sagts är det ju en besvikelse att det är en skrivelse
              och inte skarpa förslag som levereras.
            </seg>
            <seg n="81528186">
              Det är också så, när det gäller politisk handlingskraft, att
              det för Östersjöns del självklart är viktigast att fylla PSSA-klassningen
              med vettigt innehåll. Här gäller det till exempel att ställa krav
              på fartygskonstruktioner, besättningar och så vidare.
            </seg>
            <seg n="064ef94d">
              Vi har från Centerpartiets sida även föreslagit en Östersjöregering
              som ytterligare skulle manifestera den politiska handlingskraften.
              För att den politiska handlingskraften ska ge effekt krävs det
              självklart att den har en förankring lokalt och regionalt, och
              också en förankring bland dem som lever av och vid havet. Det
              här är fundamenta för att nå framåt.
            </seg>
            <seg n="eea0deb4">
              Den tredje viktiga grejen som behövs för att förbättra havsmiljön
              är självklart internationell samverkan. Det hänger mycket tydligt
              ihop med den lokala förankringen på så sätt att har vi inte en
              internationell samverkan ser kanske de som agerar och arbetar
              lokalt att det här ger så liten verkan att det inte har någon
              betydelse vad vi gör. De här två sakerna hänger mycket intimt
              samman, det lokala och det internationella.
            </seg>
            <seg n="d2ac205a">
              När det gäller ytterligare detaljer i det här är det självklart
              så att jag står bakom samtliga reservationer som Centerpartiet
              har lagt fram. Jag yrkar dock bara bifall till nr 1.
            </seg>
          </u>
          <note type="speaker" n="b221dfdf">
            Anf. 11 ÅSA DOMEIJ (mp):
          </note>
          <u who="Q4944988" xml:id="i-15fe7254a97368f3-0" n="87ccb653">
            <seg n="1154cad4">
              Herr talman! Ledamöter! Vi debatterar i dag ett av de svåraste
              politikområdena, tycker jag. Det är ett väldigt brett område.
              Det handlar om allt från trafikpolitik till jordbrukspolitik,
              kemikaliefrågor, sjösäkerhetsfrågor och fiskeripolitik. Det är
              ett område som vi har debatterat mycket, åtminstone sedan 80-talet.
              Före 80-talet kanske de här frågorna i alltför hög grad var ignorerade
              i den politiska debatten. Vi som är intresserade av de här frågorna
              blev inte mindre oroade när Miljövårdsberedningen i vintras presenterade
              sin rapport med en teori om att kanske ekosystemet till och med
              har flippat och är oerhört svårt att återställa. Där måste jag
              instämma med Kjell-Erik Karlsson, som tog upp att vi kanske till
              och med så småningom behöver gå in med saneringsinsatser och ny
              teknik. Så illa är det.
            </seg>
            <seg n="57ac2a54">
              Det är klart att vi måste göra något åt själva orsakerna till
              problemet. Det är det allra viktigaste. Den här skrivelsen förbättrar
              samordningen mellan myndigheterna och gör Naturvårdsverkets överordnade
              roll tydligare. Det tycker jag är något väldigt hoppfullt och
              positivt.
            </seg>
            <seg n="116d97d6">
              Det jag ser som ett problem med att jobba vidare med det här
              svåra och breda politikområdet är samordningen i Regeringskansliet.
              Alla de här frågorna delas ju upp på så många departement. Vi
              har ett departement som är mycket tyngre än de andra, Finansdepartementet.
              Sedan finns det en rad andra departement som hanterar de här frågorna
              och som inte alltid jobbar i takt utan kanske motverkar varandra.
              Det kan vara Näringsdepartementet. Där är det känsligt att jobba
              radikalt med sjösäkerhetsfrågorna och så vidare. Från Miljöpartiets
              sida tror vi inte det räcker med en bättre samordning på myndighetsnivå,
              utan det krävs också en bättre samordning inom Regeringskansliet
              och att man jobbar mer samlar med havsmiljöfrågorna.
            </seg>
            <seg n="94fab780">
              Vad skulle man kunna uppnå med det? Om man först tar det internationella
              arbetet så driver ju ofta Sverige en bra, eller hyggligt bra i
              jämförelse med andra länder, linje i olika typer av förhandlingar.
              Men jag funderar på hur det är inom Regeringskansliet. Finns det
              en strategi för vad man gör mellan de olika förhandlingstillfällena?
              Jag ska bara ta ett enda exempel, för det finns inte så mycket
              tid. Det gäller fiskeripolitiken. Där driver Sverige en bra linje
              när man sätter sig vid förhandlingsbordet och diskuterar till
              exempel förvaltningsåtgärder och kvoter inom fisket. Men inom
              EU går det ju bakåt. Jag hade hoppats att det skulle bli bättre
              när fler östländer kom med i EU, men det är snarare tvärtom.
            </seg>
            <seg n="9f415863">
              Då måste man kanske jobba med diplomatin på ett annat sätt mellan
              förhandlingstillfällena och skapa allianser för att kunna komma
              vidare. När det gäller att göra något åt Polen, problemen med
              fisket och andra miljöproblem, måste man kanske jobba på en högre
              nivå, i stort sett statsministernivå, för att se hur man kan köpa
              ut Polen med hjälp av strukturfonder. Det behövs en väldigt aktiv
              strategi från regeringens sida för att komma vidare. Inom Regeringskansliet
              vore det väldigt bra om en av ministrarna hade en övergripande
              roll som Östersjöminister när det gäller alla frågor som rör miljö
              och naturresurser i Östersjön, alltså samma roll som finansministern
              har på det ekonomiska området.
            </seg>
            <seg n="682b9fb6">
              För att komma vidare med förslag trycker både skrivelsen och
              utskottet i sitt betänkande på att det är viktigt att vi nu får
              fram de konkreta författningsförslagen. Kommer inte de fram från
              myndigheterna som har fått uppdrag blir det ju väldigt svårt att
              sedan lägga fram en konkret proposition och fatta skarpa beslut
              i riksdagen. Det kan gälla frågor som Östersjön som pilotområde
              för en transnationell förvaltning. Det är en sak där.
            </seg>
            <seg n="b295f17e">
              Sedan måste jag också säga att det är väldigt positivt att utskottet
              förtydligar vad Sverige bör driva vidare i PSSA-arbetet. Det gäller
              till exempel krav på fartyg och besättningar. Där har jag en fråga
              till Lena Sommestad. I skrivelsen är det tydligt att regeringen
              ska jobba på regeringsnivå i de här internationella kontakterna
              och inte bara på myndighetsnivå. Har det blivit bättre eller är
              det Sjöfartsverket som fortfarande sköter det mesta av de internationella
              kontakterna? Jag är medveten, Lena Sommestad, om att det är en
              annan minister, men du svarar ju för hela regeringen här.
            </seg>
            <seg n="dd7d34e2">
              I dag debatteras också Reach inom EU. Mycket pekar på att det
              inte kommer att bli ett sådant förslag som verkligen kan komma
              åt kemikalieproblemen. Kemikaliefrågorna är ju oerhört viktiga
              för havsmiljön. Då är frågan: Vad gör vi i en sådan situation,
              då Reach-arbetet havererar? Det är givetvis en självklarhet att
              vi måste fortsätta jobba inom EU för att få förbättringar av det
              Reach som nu blir. Men, en fråga till Lena Sommestad: Om Reach
              blir dåligt, hur kommer det då att påverka den nationella kemikaliepolitiken?
              Den kanske åter kommer att bli viktigare då, givetvis i kombination
              med att fortsätta påverka EU. Kanske att den gamla kemikaliestrategin
              från den förra mandatperioden då behöver dammas av och användas
              mer aktivt.
            </seg>
            <seg n="e0e05ea9">
              Ytterligare en sak som jag vill ta upp är jordbruksfrågorna.
              Det kan vara intressant att höra hur Lena Sommestad ser på dem
              också. Vi har i ett motionsyrkande som inte hamnade i just det
              här betänkandet föreslagit att det ska göras en utredning för
              att se hur man inom ramen för EU:s jordbrukspolitik skulle kunna
              jobba med att förändra jordbrukets struktur, bland annat för att
              minska påverkan på havet. Skulle det kunna vara något intressant
              för regeringen att ta till sig så småningom? Parallellt ska man
              givetvis fortsätta att försöka påverka EU:s jordbrukspolitik.
            </seg>
            <seg n="9bd832fb">
              Till sist hoppas jag att fler partier kan stödja det här kravet
              på en särskild Österjöminister för samordningen i Regeringskansliet.
              Det är en av de viktigaste grundstenarna för att kunna gå vidare.
            </seg>
            <seg n="587443b3">
              Jag står bakom reservationerna från Miljöpartiet, men jag bedömer
              att ingen av dem kommer att få kammarens stöd. Därför väljer jag
              att inte yrka bifall till något yrkande.
            </seg>
          </u>
          <note type="speaker" n="a6ead0e2">
            Anf. 12 JAN-OLOF LARSSON (s):
          </note>
          <u who="Q3374555" xml:id="i-34f133231e3b12ea-0" n="15ccc3f9" next="i-aaa8160e02501fad-0">
            <seg n="125f44cb">
              Herr talman! I förra veckan när jag gick från min lägenhet här
              i stan till riksdagen passerade jag som vanligt ett antal fritidsfiskare
              som stod och fiskade i Strömmen. En av dem hade precis dragit
              upp en jättestor lax detta mitt inne i Sveriges huvudstad.
            </seg>
            <seg n="ca271fcd">
              För några decennier sedan var det badförbud vid större delen
              av Helsingforss stränder. I dag kan man bada i stort sett var
              man vill utan att det är någon fara för hälsan.
            </seg>
            <seg n="f109b994">
              Åtgärder har vidtagits i Helsingfors och runtom i landet för
              att åstadkomma en bättre miljö i våra sjöar, vattendrag och hav.
            </seg>
            <seg n="832b92b3">
              Detta är viktigt att ha i åtanke nu när vi diskuterar havsmiljön
              och vilken strategisk inriktning som Sverige ska ha i det svenska
              havsmiljöarbetet på kort och på lång sikt.
            </seg>
            <seg n="7b4a7cea">
              Som det sades här tidigare har vi just fått en miljöredovisning
              och bland annat fått reda på hur det står till med hav i balans.
              Det visar sig faktiskt att de svenska åtgärderna har gjort verkan
              men att vi lever i en internationell värld när det gäller denna
              fråga.
            </seg>
            <seg n="cd4f2ad8">
              Trots goda insatser och påvisbara förbättringar kvarstår flera
              svårlösta problem i havsmiljön. Havsmiljökommissionen konstaterade
              i sitt betänkande att Östersjöns och Västerhavets miljötillstånd
              i det stora hela inte blivit bättre under de senaste 1015 åren.
            </seg>
            <seg n="ce421c29">
              Det mesta av det som vi företar oss på landbacken som påverkar
              miljön visar sig sedan i miljöförsämringar i havet. Det kan vara
              utsläppen från trafiken, industrin eller jordbruket och inte minst
              från boendet i form av kväve, fosfor och läkemedelsrester. Haven
              har blivit en global soptipp. Det olyckliga är att det inte har
              synts, och därför är det många av oss som har trott att det inte
              fanns.
            </seg>
            <seg n="f4c64b97">
              Men under de senaste åren har medvetenheten ökat betydligt när
              Östersjön mer och mer liknar en gyttjepöl när verkligheten nått
              ytan.
            </seg>
            <seg n="8d8ae44b">
              Men det är inte bara Östersjön som drabbas av miljöförstöringen.
              Även Västerhavet är drabbat av döda havsbottnar, främmande arter
              som förs in och förändrar den ekologiska balansen och minskande
              fiskbestånd.
            </seg>
            <seg n="d0636aa2">
              Det är många politikområden som berör havsmiljön. Detta framkommer
              inte minst i miljömålspropositionen Svenska miljömål ett gemensamt
              uppdrag samt i den forskningsproposition som riksdagen tog ställning
              till i juni månad. I skrivelsen En nationell strategi för havsmiljön
              lyfter regeringen fram tio strategiska områden som är avgörande
              för att målet om hav i balans ska nås. Jag tänker beröra några
              av dem.
            </seg>
            <seg n="82dcabc1">
              Motionerna visar på en stor enighet i de flesta frågorna. Skillnaden
              kan vara tillvägagångssättet att nå målen.
            </seg>
            <seg n="940dbb1d">
              Utgångspunkten för havsmiljöarbetet inklusive förvaltning och
              nyttjande av havet ska vara ekosystemansatsen. Ekosystemansats
              är ett begrepp som ofta används, men som också nästan lika ofta
              tolkas på olika sätt. För mig handlar det om att vi människor
              ska använda resurserna i havet, både när det gäller vad vi tillför
              och vad vi tar upp, så att det sker på ett sådant sätt att ekosystemets
              struktur och funktion upprätthålls.
            </seg>
            <seg n="af2ca140">
              Ett exempel på förvaltning som inte har sin grund i ekosystemansatsen
              är den fiskeförvaltning som sker i dag både nationellt och inom
              EU. Om den hade grundats utifrån en ekologisk helhetssyn hade
              den med all säkerhet haft en annan utformning.
            </seg>
            <seg n="1287d643">
              Nationellt bör en ny förvaltningsmodell för havsmiljön etableras
              med en ökad samordning mellan berörda myndigheter. Lokal delaktighet,
              bred samverkan mellan aktörer och regional samordning bör prioriteras.
            </seg>
            <seg n="ac76cefb">
              Därför är det bra att Naturvårdsverket som i dag har det övergripande
              ansvaret för havsmiljön kommer att få en central roll för att
              effektivisera samordningen av havsmiljöarbetet mellan myndigheterna.
            </seg>
            <seg n="e645341d">
              I detta samarbete är det viktigt att, som regeringen framhåller,
              utgå från de vattendistrikt som nyligen inrättats för att på så
              sätt fånga upp det lokala och regionala engagemanget.
            </seg>
            <seg n="9a061449">
              Att få en samlad bild av de insatser som görs av respektive myndighet,
              samordna insatserna och korrigera aktiviteterna utifrån den information
              som ständigt förnyas är högst nödvändigt.
            </seg>
            <seg n="b0739e2c">
              Viktiga verktyg i detta arbete är planeringsinstrument, miljöövervakning,
              informationsinsatser och användning av forskning.
            </seg>
            <seg n="35742138">
              Folkpartiet vill också se en samordning, då främst i Östersjöregionen.
              För detta ändamål vill man att riksdagen ska besluta inrätta en
              minister för Östersjöfrågorna som ska handlägga allt som har påverkan
              på miljön i detta område. Eftersom vi alla är överens om att det
              mesta som vi människor tillför naturen till slut hamnar i havet,
              undrar jag vad en eventuell Östersjöminister inte skulle ha hand
              om.
            </seg>
            <seg n="04e84cc6">
              Att föreslå att riksdagen ska utse ministrar ligger väl inte
              helt i linje med författningen, men det är kanske en petitess
              i sammanhanget.
            </seg>
            <seg n="c010dec7">
              Ett fördjupat internationellt samarbete, särskilt inom EU och
              övriga Europa, är en förutsättning för ett lyckat miljöarbete.
              När EU har utvidgats och alla länder runt Östersjön förutom Ryssland
              är med finns bättre förutsättningar än någonsin att komma framåt
              i miljöarbetet.
            </seg>
            <seg n="09bfcb5e">
              Den svenska befolkningen är nog en av de mest EU-kritiska befolkningarna
              inom unionen. Men jag är övertygad om att om det är något som
              svenska folket tycker att EU ska syssla med så är det att förbättra
              miljön eftersom detta är en global fråga.
            </seg>
            <seg n="cf80856a">
              I motionsfloden finns flera förslag om hur Sverige ska arbeta
              internationellt. Centern föreslår att det ska bildas en Östersjöregering.
              Det är väl någon form av federalistisk tanke. Någon annan föreslår
              att vi ska utveckla Helcom.
            </seg>
            <seg n="c73f6650">
              Sverige har alltid varit aktivt i miljöfrågorna inom EU, och
              vi har en hög trovärdighet där i dessa frågor. Nu när EU har utvidgats
              med Polen och baltstaterna finns alla möjligheter att få bindande
              beslut som stärker havsmiljöarbetet i EU. EU är också ett viktigt
              instrument för att stärka våra ambitioner inom IMO och andra internationella
              organ. Att få bindande beslut i EU ger möjlighet för Helcom i
              Östersjöregionen och Ospar i Nordostatlanten att agera. Samarbetet
              i Helcom är viktigt, inte minst för att upprätthålla en aktiv
              dialog med Ryssland om miljöfrågorna i Östersjön.
            </seg>
            <seg n="ad728c39">
              Gränsöverskridande miljöproblem kräver också internationellt
              samarbete inom forskningen. Därför bör också, som regeringen framhåller,
              detta organiseras och utökas för att ge en enhetlig kunskapsgrund
              för samordnad förvaltning mellan berörda länder.
            </seg>
            <seg n="c69ab0af">
              Ska vi nå framgång i det internationella miljöarbetet gäller
              det att visa framfötterna på hemmaplan. Ibland måste Sverige gå
              före i miljöarbetet. Det kan handla om åtgärder för de tusentals
              enskilda avlopp som finns, översyn av gödselhanteringen på våra
              åkrar, utsläppen från trafiken och inte minst hur vi ska fånga
              upp alla läkemedelsrester.
            </seg>
            <seg n="ad79ec0d">
              När jag har lyssnat på de inlägg som har hållits här från alliansen
              lyfter man hela tiden fram underifrånperspektivet. Och det är
              oerhört centralt att vi får med oss alla ute i samhället när det
              gäller dessa frågor. Men det som partierna i alliansen lyfter
              fram framför allt i motionerna handlar om att inrätta en Östersjöminister,
              en Östersjömyndighet och en Östersjöregering. Jag tror att det
              är bättre att satsa på ett samlat EU och ett hårdare jobb i Helcom
              och i Ospar.
            </seg>
          </u>
          <note n="b7faf64b">
            Herr talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <note n="2f132138">
            Anf. 13 SVERKER THORÉN (fp) replik:
          </note>
          <u who="Q3374555" xml:id="i-aaa8160e02501fad-0" n="15ccc3f9" prev="i-34f133231e3b12ea-0">
            <seg n="47329ef7">
              Herr talman! Åsa Domeij har tydligt beskrivit varför det behövs
              ett speciellt ministeransvar för Östersjön. Man kan också lägga
              till att den fråga som gäller havsmiljön och Östersjön kommer
              att finnas under lång tid framöver och att detta därför skulle
              behövas.
            </seg>
            <seg n="84f1579f">
              Jag skulle vilja fråga Jan-Olof Larsson vad som är nytt i fråga
              om de tio strategiska insatserna för att uppnå hav i balans. Är
              detta inte i själva verket de principer som man inom svensk havsmiljöpolitik
              har jobbat med under åtminstone de senaste två decennierna?
            </seg>
          </u>
          <note type="speaker" n="b03d0530">
            Anf. 14 JAN-OLOF LARSSON (s) replik:
          </note>
          <u who="Q3374555" xml:id="i-34f133231e3b12ea-1" n="15ccc3f9" next="i-aaa8160e02501fad-1">
            <seg n="942b11c9">
              Herr talman! Det har nog varit ganska tydligt vilka områden som
              vi behöver satsa på. Vad som är tydligt i den här skrivelsen är
              vikten av att samla den kunskap som finns ute på olika ställen
              samla forskningen, vidta åtgärder direkt utifrån de data som man
              får in och hela tiden korrigera utifrån de lokala förutsättningar
              som finns.
            </seg>
            <seg n="cccff4a8">
              Jag vill ändå ställa en fråga till Sverker Thorén. Jag hörde
              att du nu har ändrat inställning lite grann i fråga om Helcom,
              som förut inte har gjort någonting, och vill att detta arbete
              ska bedrivas. Det tycker jag är bra att vi ska göra eftersom det
              är högst nödvändigt med Helcom. Där är vi helt överens.
            </seg>
            <seg n="3c0aa98c">
              Ni har tillsammans med Miljöpartiet föreslagit att en Östersjöminister
              ska tillsättas. Och i er motion talas det om allt som har påverkan
              på Östersjön. Det skulle därför vara väldigt intressant att få
              reda på vad Folkpartiet anser inte påverkar Östersjön och som
              har med bland annat industri, jordbruk och trafik att göra.
            </seg>
          </u>
          <note n="c85b28fd">
            Anf. 15 SVERKER THORÉN (fp) replik:
          </note>
          <u who="Q3374555" xml:id="i-aaa8160e02501fad-1" n="15ccc3f9" prev="i-34f133231e3b12ea-1">
            <seg n="cc84ed1c">
              Herr talman! Jag vill inte återupprepa den mycket tydliga beskrivning
              som Åsa Domeij gav om varför det behövs. Jag skulle i stället
              vilja fråga Jan-Olof varför man i skrivelsen skickar tillbaka
              förslag på beslut som utretts redan på 90-talet. Ett exempel är
              tillämpningen av reglerna och miljökonsekvensbeskrivningarna inom
              fisket samt insatser mot det stora antalet dåliga enskilda avloppsanläggningar.
              Det är alltså sådant som utretts och fattats beslut om i denna
              kammare under 90-talet. Här ser vi ytterligare ett bevis på att
              samordning och ett mycket tydligare ansvar behövs.
            </seg>
          </u>
          <note type="speaker" n="4b75c28e">
            Anf. 16 JAN-OLOF LARSSON (s) replik:
          </note>
          <u who="Q3374555" xml:id="i-592776b5a62ebd47-0" n="15ccc3f9">
            <seg n="87c0950e">
              Herr talman! Det är riktigt som Sverker säger att här behövs
              ett tydligare samordningsansvar, och det är just det som Naturvårdsverket
              ska få. När det gäller förvaltningen av fisket pågår i dag ett
              antal försök. Jag kan väl tycka att det skulle varit en mer ekologisk
              helhetssyn på de förvaltningarna, men det återstår att se hur
              det blir när de kommer tillbaka efter sin provperiod.
            </seg>
          </u>
          <note type="speaker" n="71f3587c">
            Anf. 17 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-0" n="ad2981e4">
            <seg n="945ab5f9">
              Herr talman! Ledamöter! Att lösa problemen i havsmiljön är tveklöst
              en av de viktigaste uppgifterna i svensk miljöpolitik. Vi är alla
              ense om att situationen är allvarlig. Ni har gett många exempel
              på det i dag, och för regeringen har den frågan högsta prioritet.
            </seg>
            <seg n="70879013">
              Flera företrädare för de borgerliga partierna har i dag med stort
              engagemang och också kunnighet fört fram både kritik och förslag.
              Däremot presenterar alliansen märkligt nog inte många samlade
              förslag till vad som behöver göras på detta enligt Sverker Thorén
              ett av miljöpolitikens viktigaste områden. Var finns de gemensamma
              prioriteringarna och förslagen? Kan ni bara enas om att vi behöver
              en proposition i stället för en skrivelse? Varför har inte alliansen
              någon havsmiljöpolitik?
            </seg>
            <seg n="afc5ff47">
              Ni har ställt många frågor till mig i dag. Jag återkommer gärna
              till dem i replikskiftena i den mån de inte besvaras i mitt huvudanförande.
            </seg>
            <seg n="d0507fac">
              Låt mig först säga att en viktig grund för svensk havsmiljöpolitik
              är miljömålen. Där finns mål som Hav i balans, Giftfri miljö och
              Ingen övergödning. Miljömålen ger oss en möjlighet att jobba systematiskt
              och långsiktigt. Målen är konkreta. De är tidsatta. I maj i år
              presenterade regeringen tillsammans med Vänsterpartiet den andra
              miljömålspropositionen Svenska miljömål ett gemensamt uppdrag
              . Där föreslår vi en rad åtgärder för att målen för havsmiljön
              ska nås inom utsatt tid. Där ligger de förslag som kräver riksdagsbeslut.
            </seg>
            <seg n="e64a8ccb">
              Den skrivelse som vi diskuterar i dag, En nationell strategi
              för havsmiljön , kompletterar miljömålspropositionen. I skrivelsen,
              som bygger på samarbete med Vänsterpartiet och Miljöpartiet, pekar
              vi ut den strategiska inriktningen för havsmiljöarbetet på kort
              och på lång sikt. Fokus ligger på att stärka genomförandet av
              svensk havsmiljöpolitik. Vi presenterar ett nytt och mer kraftfullt
              sätt att arbeta med havets miljöproblem från den lokala nivån
              till insatser på regional, nationell och internationell nivå.
            </seg>
            <seg n="12947a24">
              Utgångspunkten är att förvaltningen av havet ska anpassas till
              de marina ekosystemen, det vi kallar ekosystemansatsen. Vi menar
              att ett fördjupat internationellt samarbete, särskilt inom EU,
              är en förutsättning för att klara havsmiljöfrågorna. Kraftfulla
              nationella insatser är i sin tur en förutsättning för att klara
              det internationella agerandet.
            </seg>
            <seg n="5b3b022f">
              Vi föreslår en ny modell för förvaltning av havsmiljön med en
              ökad samordning mellan myndigheter som har havsanknuten verksamhet,
              bland dem Naturvårdsverket, Jordbruksverket, Sjöfartsverket och
              Fiskeriverket liksom en lång rad andra myndigheter. Självklart
              har också vattenmyndigheterna en plats där.
            </seg>
            <seg n="50e55770">
              Vi prioriterar lokal delaktighet i arbetet för att förvalta havsmiljön.
              Vi vill se en bred samverkan mellan aktörer och regional samordning.
              Vi vill förbättra skyddet för arter, miljöer och ekosystem. Alla
              havsanknutna näringar ska baseras på ett hållbart nyttjande.
            </seg>
            <seg n="d9f7838d">
              Miljöräddningstjänsten till havs ska säkerställas, och som ni
              säkert vet är det arbetet redan i gång med inköp av nya stora
              fartyg, och i budgeten för i år finns en plan för upprustning
              och investeringar i den tjänsten.
            </seg>
            <seg n="d6782aec">
              Vi vill stärka planering, miljöövervakning och forskning. Bland
              satsningarna på forskning ligger ett internationellt forskningsinstitut
              för Östersjöns miljö.
            </seg>
            <seg n="364f3b6c">
              I maj nästa år presenterar Naturvårdsverket en aktionsplan för
              den svenska havsmiljön. Det sker i samverkan med övriga havsmyndigheter.
              Den aktionsplanen innebär starten för det samordnade myndighetsarbete
              som vi anser krävs för att åtgärda de mångfasetterade problemen
              i vår havsmiljö. Basen i samarbetet är en grundprincip i svensk
              miljöpolitik: Varje sektor måste ta sitt ansvar. Först när miljön
              beaktas av alla, överallt, kan vi klara vår havsmiljö. Miljön
              måste vara en angelägenhet för alla sektorer.
            </seg>
            <seg n="9f753411">
              Herr talman! Sverige har redan ledartröjan i miljöarbetet kring
              Östersjön. Vi har lett förhandlingarna för att få Östersjön klassad
              som ett särskilt känsligt havsområde, PSSA, i en process som inleddes
              långt innan de borgerliga partierna hade upptäckt denna fråga.
              Nu handlar det om nästa steg, nämligen att skapa möjligheter för
              en stärkt gemensam förvaltning av Östersjön.
            </seg>
            <seg n="c090a897">
              Under våren och hösten har den svenska regeringen aktivt sökt
              stöd för en ny förvaltningsstrategi för Östersjön i dialog med
              representanter för EU-kommissionen och våra grannländer, däribland
              Ryssland. Vi har pläderat för bindande regelverk och fördjupat
              samarbete.
            </seg>
            <seg n="ddf94cc3">
              Vi har stärkt det nordiska samarbetet kring havsmiljön. I juli,
              samma dag som skrivelsen presenterades, bjöd jag in alla miljöministrar
              kring Östersjön till ett informellt miljöministermöte på Haga.
              Mötet hålls nästa vecka. Min ambition är att skapa stöd för ett
              förstärkt samarbete om Östersjöns miljö. Vid mötet presenterar
              kommissionen sitt förslag till marin strategi.
            </seg>
            <seg n="d8e4ef9c">
              Regeringen har sett EU:s kommande marina strategi som en stor
              möjlighet. Tyvärr kan vi i dag konstatera att den är alltför svag.
              Framför allt har den en mycket utdragen tidsplan. Min ambition
              är dock att Östersjön ska gå före. Den frågan kommer jag att ta
              upp när jag möter mina ministerkolleger. Miljöarbetet i Östersjön
              har kommit långt. Ett arbete med en aktionsplan för Östersjöns
              miljö pågår redan inom Helcom. Östersjön kan bli ett pilotområde
              inom ramen för EU:s marina strategi.
            </seg>
            <seg n="71cd7b32">
              Sedan många år har havsmiljöfrågorna haft en viktig plats inom
              Östersjöstaternas råd. De har funnits med när utrikes- och statsministrar
              mötts. Sverige har spelat en aktiv roll för att driva den marina
              agendan. Det är vår ambition att göra så också i framtiden. Nyligen
              utsåg regeringen riksdagsledamoten Kent Härstedt till Östersjöemissarie.
              En av de viktigaste frågorna för Kent som Östersjöemissarie blir
              havsmiljön vid sidan av bland annat handel, sociala frågor och
              kultur. Östersjöemissarien är ett uttryck för regeringens prioritering
              av Östersjösamarbetet. Här ser vi stora möjligheter i samarbetet
              mellan länder med olika kulturer och tradition.
            </seg>
            <seg n="72cd2a9b">
              Herr talman! I debatten kring havsmiljöfrågorna är det lätt att
              vi bara riktar intresset mot Östersjön där problemen just nu är
              mest akuta. Vi har inte alltid samma fokus på Västerhavet, men
              också i Västerhavet finns miljöproblem. I grunden ser vi samma
              problem där som i Östersjön övergödning, utfiskning och giftspridning.
              Som ett led i att förbättra miljösituationen i Västerhavet och
              i Nordsjön står regeringen i maj 2006 värd för det sjätte ministermötet
              inom ramen för Nordsjökonferensen. Målet med mötet är att anta
              en åtgärdsplan för att minska sjöfartens och fiskets miljöpåverkan.
              Vid konferensen medverkar ett stort antal företrädare för kommuner,
              näringsliv och miljöorganisationer.
            </seg>
            <seg n="f0b9a00c">
              Till sist: Stora och viktiga insatser har gjorts under många
              år för att förbättra havsmiljön. Som Åsa Domeij påpekade är det
              ett arbete som har en lång historia, men mer krävs betydligt mer.
              Den nationella strategin för havsmiljön anger vägen framåt.
            </seg>
            <seg n="ef816650">
              Jag välkomnar det engagemang som finns i kammaren för havsmiljöfrågorna.
              Det bådar gott. Samtidigt kan jag konstatera att de fyra borgerliga
              partierna på det här centrala politikområdet inte presenterar
              något samlat förslag. Det är märkligt när det ska vara ett så
              viktigt politikområde, och där ni anser att vi inte samordnar
              tillräckligt.
            </seg>
            <seg n="43ddfc77">
              Havsmiljöpolitiken är inte heller förankrad i ett starkt och
              samlat miljöpolitiskt program för alliansen. Vad beror det på?
              Jag kan konstatera att intresset för miljöpolitiken inte är så
              stort om vi till exempel granskar era budgetförslag. Alla de borgerliga
              partierna utom Centern vill skära i miljöbudgeten. Mest av allt
              skär Moderaterna, till exempel när det gäller biologisk mångfald
              och sanering.
            </seg>
            <seg n="e0a5df3f">
              Samtidigt driver borgerliga partier på flera områden frågor som
              knappast är förenliga med en starkare miljöstyrning. Att ta bort
              skatten på bekämpningsmedel och skära på bidragen till sanering
              kommer inte att bidra till ett giftfritt hav. Det går inte heller
              att ta bort skatten på handelsgödsel och samtidigt tro att övergödningen
              ska minska. Inte heller kommer utsläppen att minska med sänkt
              bensinskatt.
            </seg>
            <seg n="57f35045">
              Vi ska diskutera hur vi kan stärka förvaltningen av våra hav,
              men vi måste också se helheten i miljöpolitiken. Havet är en gemensam
              resurs som återspeglar miljöproblemen i hela vårt samhälle. Havsmiljöpolitiken
              handlar om hållbar utveckling, både på land och i vatten.
            </seg>
          </u>
          <note type="speaker" n="423053d2">
            Anf. 18 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-03be7b0656215436-0" n="9e47534f">
            <seg n="bf224334">
              Herr talman! Jag inledde mitt anförande med att tala om att jag
              delar mycket av de tankar och åsikter som lyftes fram i skrivelsen.
              Det är klart att vi alltid i något slags politisk pajkastning
              kan tala om vikten av att det blir en proposition och så vidare.
              Men av tradition finns det ändå en skillnad mellan en skrivelse
              och en proposition. En skrivelse är något som lämnas av en regering
              när man inte har några konkreta förslag. Av tradition skriver
              man i riksdagen heller inte alltid motioner med anledning av skrivelser,
              utan det gör man när det kommer en proposition. Men med tanke
              på att regeringen levererar så få propositioner var det ändå flera
              partier som ansåg att de var tvungna att skriva någonting.
            </seg>
            <seg n="566e53a2">
              Det jag vill fråga om gäller just katastrofberedskapen. Ministern
              nämnde att vi redan genom budgetbeslutet har fattat beslut om
              att införskaffa de två fartygen. Och det är riktigt. Men av skrivelsen
              framgår att regeringen avser att återkomma när det gäller uppdraget
              till berörda myndigheter, hur man ska föreslå beredskapen för
              snabba insatser. Då vill jag fråga: Har regeringen redan ett tänk
              om detta, eller har man inte tänkt färdigt? Är det därför man
              inte hade något lagförslag att skicka med till oss?
            </seg>
            <seg n="d91502c5">
              I grund och botten är vi ju ganska överens om att vidta åtgärder
              i våra hav, och därför kunde det ha varit en styrka för regeringen
              med en proposition som en enig riksdag stod bakom. Då hade vi
              inte behövt diskutera en formsak. Det jag framför allt vill veta
              är: Hur ser planen ut när det gäller katastrofberedskapen, och
              när avser regeringen att i så fall återkomma till riksdagen?
            </seg>
          </u>
          <note type="speaker" n="6ed1e59b">
            Anf. 19 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-1" n="ad2981e4">
            <seg n="d6cd1c44">
              Herr talman! Jag håller med om att vi har en likhet i synen på
              vad som behöver göras, vilka områden som är viktiga och så vidare.
              Frågan om skrivelse eller proposition har diskuterats under flera
              år här. Jag har vid många tillfällen framfört att vi har lagt
              fram en mycket omfattande proposition, nämligen miljömålspropositionen.
              Där har vi redan lagt fram förslag. Det är det ena svaret.
            </seg>
            <seg n="f77b0b21">
              Det andra svaret är att inte alla åtgärder och allt åtgärdsarbete
              nödvändigtvis lämpar sig för beslut i riksdagen. Mycket av det
              som våra myndigheter nu ska göra kommer inte att bli föremål för
              riksdagsbeslut. Det handlar om att få i gång ett systematiskt
              arbete på den här nivån. Det hindrar inte att vi kan få anledning
              att komma tillbaka, och då kommer vi att göra det.
            </seg>
            <seg n="a2310167">
              Hur ser då planerna ut när det gäller katastrofberedskap? Beslutet
              om inköp av två stora fartyg är redan fattat, och inköpen är redan
              på gång. Vi har förstärkt Kustbevakningen med, om jag minns rätt,
              50 miljoner, som har gjort att man har kunnat förstärka exempelvis
              flygbevakningen på ett utomordentligt bra sätt och därmed i dag
              har en betydligt bättre möjlighet att upptäcka oljeutsläpp.
            </seg>
            <seg n="dc5b89af">
              Beslutet som nu har tagits handlar om Kustbevakningens möjligheter
              att arbeta med en långsiktig investeringsplan. Det uppdraget har
              Kustbevakningen fått, och vi ska återkomma när det gäller förslaget
              om utökad katastrofberedskap. Det kommer att komma från Försvarsdepartementet,
              och därför kan jag inte säga exakt när det kommer. Men arbetet
              med detta är i hög grad i gång.
            </seg>
          </u>
          <note type="speaker" n="de538005">
            Anf. 20 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-03be7b0656215436-1" n="9e47534f">
            <seg n="3c49e2ff">
              Herr talman! Jag tycker att det är bra att vi har tagit beslut
              om att köpa in fartygen. Vi vet att det internationella samarbetet
              är viktigt när det gäller katastrofberedskap. Vi vet också att
              det finns brister längs Östersjökusten, framför allt på den svenska
              sidan.
            </seg>
            <seg n="c13d81f2">
              Eftersom jag har lite tid kvar skulle jag vilja kommentera något
              av det ministern sade i sitt anförande. Hon tog sig tid att påstå
              att vi moderater skär i den biologiska mångfalden och diskutera
              hur detta skulle påverka havet. Det vi säger är att vi inte vill
              att marksocialiseringen, som regeringen företräder, det vill säga
              att man ska köpa in privata markägares skog, ska ske i den omfattning
              som ni föreslår. Vi tror att skogen kan värnas även med privata
              intressenter. Använd inte det som ett slagträ, för att påstå att
              det skulle bli sämre för miljön. Jag tror att vi är rätt överens
              om det.
            </seg>
            <seg n="3f83bd21">
              I förmiddags, herr talman, hade vi ett miljömålsseminarium, där
              också Naturvårdsverket var med och redovisade siffror för hur
              utsläppen i våra hav och sjöar faktiskt såg ut. Då kunde vi konstatera
              att det svenska jordbruket sedan 1999 har minskat sina utsläpp.
              Då är det dumt att göra dem till den stora miljöboven. Vi behöver
              ha mer fokus på kväve- och fosforutsläppen och i vilken ordning
              det ena berör det andra. Jag hoppas att regeringen ser till att
              miljöövervakningen fungerar där och att vi får tillräckligt med
              pengar för forskning, så att vi vet att vi tar de rätta stegen.
            </seg>
          </u>
          <note type="speaker" n="bb44fdb8">
            Anf. 21 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-2" n="ad2981e4">
            <seg n="cc720948">
              Herr talman! Jag tror inte att vi behöver debattera vår syn på
              naturreservat och socialisering av mark. Vi har helt olika syn
              på hur vi långsiktigt bör skydda våra skogsmarker.
            </seg>
            <seg n="3dce234a">
              Det stämmer att utsläppen från jordbruket har minskat. Det är
              mycket glädjande, och det är ett tecken på att det arbete som
              har bedrivits under många år ett mycket konkret, handfast arbete
              på ganska låg nivå, tillsammans mellan myndigheter och jordbrukare
              har gett resultat. En del av detta beror dock på att viss verksamhet
              har försvunnit, och det är inte så vi önskar se det. Men det är
              mycket stora framsteg.
            </seg>
            <seg n="7b482876">
              När det gäller hur vi ska arbeta vet vi att vi kan behöva ytterligare
              kunskap. Vi hade en stor diskussion i dag om kväve och fosfor.
              Vi kan behöva arbeta mer på avloppssidan, inte minst när det gäller
              de enskilda avloppen. Det är en väg som vi nu kommer att undersöka
              framåt. Inte minst handlar det om hur vi kan stötta kommunerna
              i detta viktiga arbete. Det här är också frågor som jag kommer
              att ta upp tillsammans med mina ministerkolleger.
            </seg>
            <seg n="058ee0dc">
              I flera inlägg och diskussioner har man frågat hur vi kan göra
              de mest effektiva insatserna. Vi vet att vi ibland behöver göra
              insatser med våra resurser på andra sidan Östersjön. Det här är
              frågor som vi också ska fortsätta att diskutera. Det handlar om
              hur vi tillsammans kan hjälpas åt med att till exempel här i Sverige
              arbeta med de enskilda avloppen men samtidigt stötta arbetet med
              avloppsreningsverk på andra sidan Östersjön.
            </seg>
          </u>
          <note type="speaker" n="b6997eda">
            Anf. 22 SVEN GUNNAR PERSSON (kd) replik:
          </note>
          <u who="Q6043789" xml:id="i-5402dec45474a85d-1" n="fd42b532">
            <seg n="c927efe4">
              Herr talman! Miljöministern använder sig av den gamla kända metoden
              att hacka på oppositionspartierna för att skyla över en del egna
              brister. Det är faktiskt regeringens skrivelse som är föremål
              för dagens debatt. Det är tråkigt att miljöministern inte orkade
              längre än till reservation 1. Det finns nämligen ytterligare sju.
              Hoppas att detta inte är signifikativt för ambitionerna i övrigt.
            </seg>
            <seg n="52deddd7">
              Jag vill återkomma till en av de svagheter som jag tog upp i
              mitt anförande. På s. 27 i skrivelsen står det att det behöver
              tas ett nytt förstärkt grepp om myndigheternas samlade havsmiljöarbete,
              inte minst inför arbetet med 2009 års fördjupade utvärdering av
              miljömålsarbetet. Centrala myndigheter som berörs är bl.a. Naturvårdsverket,
              Fiskeriverket, Sjöfartsverket, Kustbevakningen, Statens meteorologiska
              och hydrologiska institut (SMHI), Sveriges geologiska undersökning
              (SGU), Försvarsmakten, Boverket, Jordbruksverket och Statens energimyndighet.
              Vart tog vattenmyndigheterna och länsstyrelserna vägen?
            </seg>
          </u>
          <note type="speaker" n="47c8c040">
            Anf. 23 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-3" n="ad2981e4">
            <seg n="2a6b043c">
              Herr talman! Låt mig säga att alla myndigheter inte är nämnda
              där. Man kunde ha nämnt vattenmyndigheterna. Länsstyrelserna är
              redan med, och vattenmyndigheterna arbetar i nära samarbete med
              dem. En anledning till att de inte togs med i den första uppräkningen
              det handlar ju i mycket om att samla ihop arbetet inför vårens
              arbete med aktionsplanen, som ska presenteras redan i maj 2006
              är vattenmyndigheternas läge just nu. Där är man inne i en inventeringsfas.
            </seg>
            <seg n="74050b72">
              Men jag tror inte att vi har olika uppfattning i den här frågan.
              Det är självklart att vattenmyndigheterna kommer att ha en väldigt
              viktig roll framöver. Som vi ser det ska det här arbetet pågå
              under många år framöver. Jag tror att vattenmyndigheterna kommer
              att få en allt viktigare roll, i takt med att man går från inventering
              till åtgärder.
            </seg>
          </u>
          <note type="speaker" n="a4459f0a">
            Anf. 24 SVEN GUNNAR PERSSON (kd) replik:
          </note>
          <u who="Q6043789" xml:id="i-5402dec45474a85d-2" n="fd42b532">
            <seg n="544bbc3b">
              Herr talman! Jag uppfattar miljöministern så att hon ser det
              som en brist i alla fall att de inte finns med här och att de
              ska ha en central funktion i det här arbetet. Det är i så fall
              glädjande. Därför vill jag ställa en följdfråga. Vi ser i budgetsammanhang
              att det är stora behov när det gäller finansieringen av vattenmyndigheternas
              arbete. För närvarande är det ett antal tiotal miljoner kronor
              som är utlagda på de länsstyrelser som har huvudansvaret för de
              här fem vattenmyndigheterna. Jag tror inte att detta räcker. Jag
              tror att det kommer att behövas rejäla insatser för att de ska
              kunna fylla sin funktion och sin roll. Hur ser miljöministern
              på finansieringen av deras fortsatta verksamhet? Och kommer de
              att ha en stark central roll i arbetet, starkare än vad skrivelsen
              här vill ge sken av?
            </seg>
          </u>
          <note type="speaker" n="de6dd51d">
            Anf. 25 Statsrådet LENA SOMMESTAD (s) replik:
          </note>
          <u who="unknown" xml:id="i-46f2dc6b162a62be-0" n="ad2981e4">
            <seg n="73f92a50">
              Herr talman! Låt mig först säga att jag tycker att det är egendomligt
              att säga att skrivelsen skulle ge sken av att vattenmyndigheterna
              inte skulle ha en stark roll i havsmiljöarbetet. Vi har ju lyft
              fram vattenmyndigheterna och vattendistrikten i flera sammanhang
              här, inte minst när det gäller det lokala och regionala arbetet.
              Det är självklart att de kommer att ha en central roll också för
              havsmiljöarbetet. Det tror jag ingen kan missa som läser igenom
              den här skrivelsen.
            </seg>
            <seg n="bf415a13">
              När det gäller budgetmedel till vattenmyndigheterna ska vattenmyndigheterna
              självklart ha de resurser som krävs för att de ska kunna genomföra
              sitt arbete. Vi har haft en hel del diskussioner om hur mycket
              som krävs. Vi har nu lagt upp arbetet så att det fungerar väl,
              och vi kommer självklart att följa det här och se till att vattenmyndigheterna
              får vad de behöver.
            </seg>
          </u>
          <note n="43b9cafc">
            Anf. 26 SVERKER THORÉN (fp) replik:
          </note>
          <u who="unknown" xml:id="i-d15207aacc161a0a-0" n="ad2981e4">
            <seg n="6b7f0ff1">
              Herr talman! Detta med inga samlade gemensamma förslag har flera
              här redan berört. Jag vill påminna miljöministern om att alliansen
              på ett av de första utskottsmötena under den nya mandatperioden
              lyfte fram frågan om Östersjöarbetet och fick till ett tillkännagivande
              i en efterföljande debatt i riksdagen. Därefter har man fortsatt
              att driva frågorna på olika sätt.
            </seg>
            <seg n="0e8a910b">
              Jag vill välkomna miljöministern till nästa veckas miljömålsdebatt
              där vi på tolv punkter har gemensamma förslag som också, som det
              ser ut nu, kommer att vinna majoritet i kammaren, varav ett gäller
              skärpning av ett mål som gäller havsmiljön.
            </seg>
            <seg n="006118cf">
              Sedan till min fråga. Jag hälsar med glädje att folkpartiförslaget
              om ett tvärvetenskapligt forskningscentrum för Östersjöns havs-
              och kustmiljö nu ser ut att inrättas och hoppas att det kommer
              att ha prioritet. Den andra punkten som jag pekade på som skulle
              kunna lyfta och få fart på det svenska havsmiljöarbetet ännu mer
              gäller det här med pilotprojektet för tillämpningen av ekosystemansatsen.
              Min fråga är nu om ett uppdrag kommer att ges till Naturvårdsverket
              att man ska vila lite på högen med de andra 30 och med prioritet
              verka för att det här pilotprojektet kommer i gång. Jag tror att
              det skulle vara en stor vinst, och det är många sakkunniga som
              delar den synen.
            </seg>
          </u>
          <note type="speaker" n="837ad337">
            Anf. 27 Statsrådet LENA SOMMESTAD (s) replik:
          </note>
          <u who="unknown" xml:id="i-46f2dc6b162a62be-1" n="ad2981e4">
            <seg n="48f6f9b9">
              Herr talman! Låt mig först kommentera något om havsmiljöpolitiken.
              Om jag vore Sverker Thorén skulle jag ändå vara lite ledsen över
              att inte hela alliansen står bakom många av Sverker Thoréns utmärkta
              förslag och idéer som han driver här när det gäller havsmiljön.
              Jag tycker att det är värt att påminna om, med tanke på de förväntningar
              som ställs inte minst på statsministerns och regeringens gemensamma
              agerande i de här frågorna, att jag ser väldigt lite havsmiljöpolitik
              i alliansens politiska utspel. Det vore trevligt att se mer av
              det när det är en så viktig fråga.
            </seg>
            <seg n="f0a6e235">
              När det gäller pilotprojekt kan jag inte i dag i kammaren säga
              att det ena projektet ska prioriteras före det andra. Men allt
              vad vi nu gör ska självklart genomföras med största möjliga skyndsamhet
              av de myndigheter som får uppdragen. Ett arbete pågår intensivt
              och har redan påbörjats på Naturvårdsverket kring många av de
              här frågorna.
            </seg>
          </u>
          <note n="3162b55e">
            Anf. 28 SVERKER THORÉN (fp) replik:
          </note>
          <u who="unknown" xml:id="i-d15207aacc161a0a-1" n="ad2981e4">
            <seg n="c069fd62">
              Herr talman! Det svaret tolkar jag positivt. Jag kommer att följa
              det nära. Min andra fråga gäller en av de frågor som vi har debatterat,
              tagit upp i interpellationer och i skriftliga frågor och på olika
              sätt försökt driva. Det gäller det faktum att vi i Sverige förra
              våren ännu inte hade ett juridiskt klappat och klart system för
              nödhamnar, vilket andra länder har.
            </seg>
            <seg n="38ec6252">
              Jag är medveten om att detta inte är miljöministerns bord, men
              det är en oerhört central fråga. Jag har den med från den 14:e
              parlamentariska Östersjökonferensen. Vi fick med oss hem att vi
              i varje parlament skulle se till att PSSA-klassningen skärptes,
              vilket jag hälsar med glädje att utskottet nu har lyft in, men
              det gällde också just att det här systemet med nödhamnar ska vara
              funktionellt juridiskt.
            </seg>
          </u>
          <note type="speaker" n="e36e1e8f">
            Anf. 29 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-4" n="ad2981e4">
            <seg n="2f5d51a9">
              Herr talman! Precis som Sverker Thorén säger ligger den här frågan
              inte under mig, men jag kan inte se att vi har någon annan uppfattning
              än att det är otroligt viktigt att vi får det här systemet att
              fungera, precis som vi får allt annat att fungera när det gäller
              sjöfarten och de olika hamnarnas funktion i det här gemensamma
              systemet. Så den frågan tar jag gärna med mig till Ulrica Messing.
            </seg>
          </u>
          <note type="speaker" n="42a6868e">
            Anf. 30 JAN ANDERSSON (c) replik:
          </note>
          <u who="Q5554833" xml:id="i-4147b7f10c21b814-1" n="95cb3f3e">
            <seg n="47340ef1">
              Herr talman! Min fråga gäller läkemedelsrester. Vi kan av skrivelsen
              konstatera att det är lättare att stapla utredningar på varandra
              än att ge konkreta förslag på hur vi ska agera i den här frågan.
              Min korta fråga till ministern blir: När kommer det skarpa förslag
              för att man ska komma till rätta med läkemedelsrester i vår havsmiljö?
            </seg>
          </u>
          <note type="speaker" n="cff57517">
            Anf. 31 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-5" n="ad2981e4">
            <seg n="476c1f8b">
              Herr talman! Låt mig säga att ett intensivt arbete redan pågår.
              Sverige har varit drivande jag vill säga ledande först inom EU
              för att driva igenom att läkemedel över huvud taget ska miljöbedömas.
              Vi har sedan jobbat med detta i Sverige. Jag har själv haft en
              hearing och träffat alla berörda parter. Vi har fått Läkemedelsverket
              att arbeta med detta. De har arbetat med en utredning.
            </seg>
            <seg n="2bb5ef37">
              Det är även så att intressenterna nu har sett till att det på
              vissa läkemedel finns information om miljöaspekter. I Fass kan
              man få information om detta. Det här är en högt prioriterad fråga
              för oss. Först och främst handlar det om att se till att läkemedel
              inte kommer ut. Sedan vet vi att alla läkemedel inte kan förhindras
              att komma ut i havsmiljön. Därför får Naturvårdsverket i uppdrag
              att utreda hur de kommunala reningsverken kan förbättras. Det
              här är en svår fråga. I vilken utsträckning kan de kommunala reningsverken
              verkligen ta hand om de här problemen? Men det är alltså en fråga
              som vi arbetar med. Jag delar din uppfattning att det här är en
              oerhört viktig och angelägen fråga.
            </seg>
          </u>
          <note type="speaker" n="783e11e6">
            Anf. 32 JAN ANDERSSON (c) replik:
          </note>
          <u who="Q5554833" xml:id="i-4147b7f10c21b814-2" n="95cb3f3e">
            <seg n="cd56b7e0">
              Herr talman! Ja, det var ju ett svar, men det var inte svar på
              frågan: När kommer konkreta förslag?
            </seg>
            <seg n="c4850f38">
              Sedan kan jag konstatera att ministern i skrivelsen hänvisar
              till den utredning som Naturvårdsverket nu håller på med. När
              vi läser vidare vad resultatet av den här utredningen ska bli
              ser vi att det är en del när det gäller de kommunala reningsverken.
              Den andra delen, som utredningen ska utgöra underlag för, gäller
              informationskampanjer för att man inte ska spola ut läkemedel
              via avloppen. Är det inte en lite märklig ordning? Inte behöver
              vi en utredning för att göra informationskampanjer om att man
              inte ska spola ut läkemedel. Jag tycker att det här tydligt visar
              att regeringen sätter större tilltro till utredningar än till
              praktiskt handlande.
            </seg>
          </u>
          <note type="speaker" n="3e9f6e57">
            Anf. 33 Statsrådet LENA SOMMESTAD (s) replik:
          </note>
          <u who="unknown" xml:id="i-c45385b3674109cc-6" n="ad2981e4">
            <seg n="7becbf75">
              Herr talman! Jag är mycket förvånad över synpunkten att det inte
              har vidtagits några åtgärder på det här området. Vi har vidtagit
              en lång rad åtgärder under senare år och också verkligen fått
              praktiskt genomslag för detta på det sättet att läkare i dag kan
              få information om just vilka läkemedel man inte ska välja för
              att förhindra dem att komma ut i havet, till exempel. Det är verkligen
              ett exempel på att vi har lyckats få genomslag. Och den processen
              pågår nu på ett utomordentligt bra sätt. Det pågår också mycket
              arbete inom landstingen för att se till att läkemedelsanvändningen
              ger så liten miljöpåverkan som möjligt.
            </seg>
            <seg n="ff999c3e">
              Jag vet inte vad det är för konkret förslag som Jan Andersson
              efterfrågar som skulle lösa den här problematiken på ett så mycket
              enklare sätt än att jobba systematiskt. Jag förstår inte heller
              misstänksamheten mot utredningar. Utan kunskap kan vi faktiskt
              inte vidta åtgärder. Så enkelt är det.
            </seg>
          </u>
          <note type="speaker" n="ed789252">
            Anf. 34 MONA JÖNSSON (mp):
          </note>
          <u who="Q4988873" xml:id="i-0b20cf8e56352f11-0" n="d44862e5">
            <seg n="d3319681">
              Herr talman! Något som ligger mig varmt om hjärtat är att vi
              får en hållbar energiomställning, inte minst med tanke på klimatet.
              Oljan måste fasas ut, och i övrigt måste energibesparingar till.
            </seg>
            <seg n="12032470">
              Utanför Lysekil, där jag kommer från, pågår projektering för
              ett stort vågkraftsprojekt. Det är samarbete mellan energiforskare,
              bland annat från Ångströmlab i Uppsala. Forskare från Kristinebergs
              marinbiologiska station medverkar för att se vad som händer med
              den marina miljön. Sjöfartsverket är också involverat. Någon forskare
              har till och med uttryckt att om det lyckas med vågenergin så
              kan man ersätta all el inom EU. Jag tycker inte att det är fy
              skam att kunna påstå något sådant.
            </seg>
            <seg n="cbae23c5">
              Forskning om vågkraft pågår också på olika håll inom EU, bland
              annat utanför Englands och Portugals kuster. I Lysekils kommun
              finns det stora oljeraffinaderiet Preemraff. Det har Sveriges
              största utsläpp av koldioxid, mer än två miljoner ton. Detta raffinaderi
              ligger på ett område som är avsatt som riksintressant för miljöstörande
              verksamhet.
            </seg>
            <seg n="c4a91868">
              Miljöpartiet anser att man bör kartlägga och avsätta riksintressanta
              områden även för miljövänlig verksamhet, precis som vågkraften
              är. Utskottet har inte uttalat vilja för detta. Därför yrkar jag
              bifall till reservation 35 under punkt 28.
            </seg>
          </u>
          <note n="428ebfd4">
            Överläggningen var härmed avslutad.
          </note>
          <note n="ffb7b163">
            6 § Etisk prövning av djurförsök m.m.
          </note>
          <note n="f030f5e9">
            Föredrogs
          </note>
          <note type="speaker" n="f9d229de">
            Anf. 35 ANN-KRISTINE JOHANSSON (s):
          </note>
          <u who="Q3363834" xml:id="i-552bb78f229c1f07-0" n="218d5b69" next="i-0148e491b03e1fa7-0">
            <seg n="26783b99">
              Herr talman! Debatten som nu tar sin start handlar om hur vi
              förbättrar för de djur vi använder i djurförsök. Här behandlas
              propositionen Etisk prövning av djurförsök . Jag ska kortfattat
              försöka förklara vad det handlar om.
            </seg>
          </u>
          <note n="ee68b435">
            Till grund för förslagen och bedömningar ligger utredningsbetänkandena
            Djurförsök från år 1998, Etisk prövning av djurförsök från år
            2002, och Etisk prövning av djurförsök, genteknik och bioteknik
            från år 2003.
          </note>
          <u who="Q3363834" xml:id="i-0148e491b03e1fa7-0" n="218d5b69" prev="i-552bb78f229c1f07-0">
            <seg n="0fe5c822">
              I propositionen föreslås ändringar i djurskyddslagens bestämmelser
              om djurförsök som syftar till att förtydliga och strama upp regelverken
              och minska användningen av försöksdjur till vad som är absolut
              nödvändigt och öka användningen av alternativa metoder.
            </seg>
            <seg n="cb359574">
              Begreppet djurförsök och försöksdjur ska definieras i lagen.
              Genom detta blir det lättare att överblicka bestämmelserna, tillgängligheten
              ökar och gränsdragningsproblematiken minskar.
            </seg>
            <seg n="55a1a47e">
              De förutsättningar som ställs upp för att djur ska få användas
              i djurförsök ska kompletteras med krav på att så få djur som möjligt
              ska användas. Det införs också bestämmelser om de etiska bedömningsgrunderna
              som de djurförsöksetiska nämnderna ska tillämpa.
            </seg>
            <seg n="46b1fa1b">
              Krav införs också på att veterinär ska vara knuten till alla
              verksamheter med försöksdjur. I propositionen föreslås också flera
              utredningar inom området för djurförsök. Djurskyddsmyndigheten
              får också en del nya uppdrag för att utveckla arbetet med användningen
              av försöksdjur.
            </seg>
            <seg n="270982bd">
              Det finns ett stort engagemang, och jag ser framför mig många
              ivriga debattörer här i kammaren. Varsågod att inta talarstolen!
            </seg>
          </u>
          <note n="fb082788">
            Herr talman! Lagändringen föreslås träda i kraft den 1 april
            2006. Till detta ärende hör 50 motionsyrkanden i fyra motioner
            som är väckta med anledning av propositionen och 17 motioner från
            den allmänna motionstiden år 2004 och 2005. Det finns 15 reservationer
            och två särskilda yttranden till betänkandet.
          </note>
          <note type="speaker" n="1d0ad7ac">
            Anf. 36 CECILIA WIDEGREN (m):
          </note>
          <u who="Q4990451" xml:id="i-4598c094b915a165-0" n="22a9a245" next="i-b42f2523d879b7c7-0">
            <seg n="72cef209">
              Herr talman! Detta är en av de viktigaste propositionerna inför
              framtiden. Det är den inte minst för det signalvärde som finns
              i propositionen till Forskar-Sverige och den biomedicinska utvecklingen.
              Det är inte sällan som ministrar och statsråd här i kammaren talar
              om att det är just inom det biomedicinska som de nya jobben ska
              komma i Sverige.
            </seg>
            <seg n="e7fe22a9">
              Även om inte propositionen direkt handlar om fler nya jobb genom
              sänkta arbetsgivaravgifter och skatter och mindre regelkrångel
              för småföretagande är just den här propositionen och det betänkande
              vi behandlar i dag en oerhört viktig signal och därtill vår debatt.
            </seg>
            <seg n="d98ba092">
              Därför är det ganska otroligt att ansvarig minister, jordbruksministern,
              i dag inte befinner sig på plats för att överlämna propositionen.
              Jag har själv bett henne om det i det här fallet. Det hade varit
              en oerhört viktig signal bara det om hon valt att ta del av debatten
              här i kammaren inför det beslut vi har att fatta i eftermiddag.
            </seg>
            <seg n="ee0ba051">
              Herr talman! Syftet med propositionen är att förverkliga regeringens
              strävan att minska antalet försöksdjur till vad som är nödvändigt.
              Vi moderater delar uppfattningen att onödiga djurförsök och överflödig
              användning av försöksdjur inte ska ske.
            </seg>
            <seg n="72d6bec5">
              Emellertid innehåller propositionen få förslag till hur man konkret
              gör detta. Det handlar mer om utredningsuppdrag. Det kan fritt
              tolkas som att följden blir att det i framtiden kan blir oerhört
              svårt att i Sverige få tillstånd till även motiverade djurförsök.
              Det är inte minst en oroande signal.
            </seg>
            <seg n="bddaf8e0">
              Herr talman! Sverige är en av de ledande nationerna inom biomedicinsk
              forskning. Biomedicinsk forskning är en långsiktig verksamhet
              som kräver stabila spelregler. Svensk kompetens har under årens
              lopp åstadkommit framgångar inom såväl grundforskning som tillämpad
              forskning.
            </seg>
            <seg n="ee45a837">
              Ett exempel är vår nobelpristagare Arvid Carlsson och den betydelse
              han hade för behandlingen av Parkinsons sjukdom. Internationellt
              sett rankas kvaliteten på svensk biomedicinsk forskning mycket
              högt. Forskningen är i många fall basen till fler nya jobb i Sverige.
              Därmed har den en betydelse också för vår välfärd.
            </seg>
            <seg n="00fbd961">
              Djurförsök innebär ett etiskt problem. Djur försätts i levnadsförhållanden
              som inte är naturliga. Experimenten kan innebära skada och lidanden.
              Djuren kan inte tillfrågas och lämna informerat samtycke på det
              sätt som gäller vid humanetiken för människor. Däremot omgärdas
              djurförsök liksom all djurhållning av en omfattande lagstiftning
              som beslutats här i Sveriges riksdag.
            </seg>
            <seg n="aa04d459">
              För att hantera de etiska problemen finns ett system med djurförsöksetiska
              nämnder sammansatta av forskare, försöksdjurspersonal, allmänrepresentanter
              och en del företrädare från djurrättsorganisationerna. Enligt
              gällande lagstiftning är nämndernas uppgift att väga det lidande
              som djurförsöken innebär mot den nytta och kunskapsvinst som forskningen
              kan tillföra.
            </seg>
            <seg n="c39ef917">
              Som vid all etisk bedömning innebär det att väga olika moraliska
              värderingar mot varandra. Ingen förnekar att detta är knepigt
              när det gäller försöksdjur. Det har att göra med svårigheten att
              värdera det moraliska värdet man tillräknar djur i förhållande
              till det värde man vill ge djur inom arten människa. Det är en
              fråga som det finns olika inställning till. Men en majoritet av
              svenskarna accepterar den praxis som för närvarande gäller i Sverige.
            </seg>
            <seg n="1037ff1e">
              Etisk prövning innebär att olika normer vägs mot varandra. En
              viktig norm är att dålig forskning alltid är oetisk. Etisk prövning
              är inte heller en metod att säga nej. I beslut ska alltid vägas
              in förluster i kunskapsvinst vid ett avslag.
            </seg>
            <seg n="b5b907c8">
              Herr talman! Målsättningen måste vara att minimera antalet försöksdjur.
              I nuvarande djurskyddslagstiftning, som är en av de mest strikta
              i världen, får inte djur användas om man inte uppnår en tillfredsställande
              metod för just djuren. Verksamheten ska utformas så att djuren
              inte utsätts för större lidande än vad som är absolut nödvändigt,
              och man kan inte använda andra djur än sådana som har fötts upp
              för ändamålet. Innan ett djurförsök påbörjas krävs ett godkännande
              av djurförsöksetisk nämnd. Det är något som är unikt för Sverige.
            </seg>
            <seg n="7a8707b4">
              Herr talman! Jag är övertygad om att ett samspel mellan forskningen,
              industrin och djurskyddslagstiftningen är avgörande för djuren
              men också för de framtida medicinska rönen. Jag oroas över den
              byråkratiska övertro som speglas i propositionen. Det gör jag
              inte minst med hänvisning till att man ger så många nya utökade
              uppdrag och därmed ökad styrka till den nya Djurskyddsmyndigheten.
              Hittills har den nya myndigheten inte lett till något som kommit
              djurens välfärd till del.
            </seg>
            <seg n="53569fde">
              Djurskyddsmyndighetens nuvarande ledning tycks snarare vara besjälad
              av att ha samma anda som djurrättsaktivisterna i den översyn som
              för närvarande sker beträffande lagstiftningen om djurförsök.
              Myndighetens agerande är till många delar ett allvarligt hot mot
              den medicinska forskningen och utvecklingen. Därtill måste man
              lägga den andra delen av forskningen, nämligen möjligheten att
              kunna hjälpa läkare att för framtiden bota, lindra och förhindra
              sjukdom.
            </seg>
            <seg n="2fc647e5">
              Herr talman! Ett resultat av utredningsverksamheten som Djurskyddsmyndigheten
              har givits kan bli att det införs nya regler som starkt försvårar
              svensk forskning inom det medicinska området. I värsta fall kan
              sådana svenska särkrav tvinga bort delar av den i dag internationellt
              välrenommerade läkemedelsforskningen och hämma svensk biomedicinsk
              utveckling.
            </seg>
            <seg n="6bd3ee05">
              Sverige har pekats ut som en av de ledande nationerna inom biomedicinsk
              forskning och bedöms vara en av de främsta motorerna för framtida
              ekonomisk tillväxt för att skapa arbetstillfällen och attrahera
              fler nya investeringar till Sverige. Inte minst handlar det om
              värdet vid de svåra sjukdomar som vi än i dag inte kan bota.
            </seg>
            <seg n="72d1056f">
              Biomedicinsk forskning är en långsiktig verksamhet som kräver
              stabila spelregler. Det svenska djurskyddet är unikt och något
              för oss alla att vara stolta över. Forskningen är att förstå och
              bota fler allvarliga sjukdomar som drabbar människor. Det är oerhört
              viktigt inte minst för framtiden och de rön vi ännu inte känner
              till.
            </seg>
            <seg n="890d303b">
              Herr talman! Det finns stora fördelar ur försökssynpunkt med
              djur som har en enhetlig arvsmassa. Risken är att genetiskt modifierade
              djur i framtiden inte kommer att kunna användas i forskningssammanhang.
              Detta är en mycket oroande signal som kommer med anledning av
              propositionen från Forskar-Sverige.
            </seg>
            <seg n="e1e11c3e">
              Herr talman! Alliansen är överens om att vi känner en oro över
              att djurrättsaktivister fortsätter att trakassera inte bara djurägare
              och djuruppfödare utan också forskare. Det kan också gälla institutioner
              och företag som i dag bedriver forskning som inkluderar djurförsök.
              Därför anser vi det angeläget att beivrandet av denna typ av brott
              intensifieras och att regeringen uppmärksammar detta.
            </seg>
            <seg n="f596bae1">
              Djurförsöken spelar roll. Forskningen har skapat tiotusentals
              arbetstillfällen, såväl på universitet och högskolor som inom
              läkemedelsindustri och biomedicinsk industri. Inom den alternativa
              metodutvecklingen jobbar man på till fullo, och för framtiden
              kan man se att man kan både förfina, minska och ersätta många
              djurförsök, vilket är oerhört bra.
            </seg>
            <seg n="0e23a766">
              Försöksdjuren får med stor sannolikhet sämre villkor om de flyttas
              till ett annat land som inte har lika strikt djurskydd som Sverige.
              Vi förutsätter därför att regeringen i de direktiv som nu lämnas
              till Djurskyddsmyndigheten följer upp jordbruksministerns uttalande
              härifrån kammaren. Där sade hon klart och tydligt att kommande
              förslag inte ska hindra utvecklingen inom läkemedelsindustrin
              och att vi ska ha fortsatt möjlighet att forska i Sverige med
              användning av djurförsök. Detta gäller även om det inte är lika
              klart i den proposition som ligger på bordet i dag.
            </seg>
            <seg n="758172b0">
              Jag vill också göra ett tillägg till det som börjar ske i vår
              nära omgivning. I förra veckan presenterades ett antal tidningsrubriker
              där man meddelar att man förlägger forskningen från Astra till
              Kina. Det är en första anledning att ta till sig den oro som finns
              redan i dag, innan de nya eventuella reglerna träder i kraft.
            </seg>
            <seg n="790c465c">
              Avslutningsvis, herr talman, yrkar jag bifall till reservation
              2, som är den första reservationen från Moderaterna. Vi står självfallet
              bakom alla våra reservationer, men väljer för tids vinnande bara
              nr 2.
            </seg>
          </u>
          <note n="ea4717bd">
            Anf. 37 ANITA BRODÉN (fp):
          </note>
          <u who="Q4990451" xml:id="i-b42f2523d879b7c7-0" n="22a9a245" prev="i-4598c094b915a165-0">
            <seg n="18974239">
              Herr talman! Det är ett angeläget ärende som vi har att behandla
              etisk prövning av djurförsök. Vi har alla olika bilder på våra
              näthinnor: bilden på den livlösa musen eller marsvinet som har
              ingått i ett djurförsök eller bilden på det cancersjuka barnet
              utan hår, blekt och magert.
            </seg>
            <seg n="0e6df2d4">
              Som politiker ska vi väga intressen mot varandra. Det gäller
              kravet att slå vakt om och upprätthålla ett starkt djurskydd och
              att möjliggöra fortsatt spetsforskning så att bot kan finnas för
              det cancersjuka barnet, bland annat.
            </seg>
            <seg n="cdbbe387">
              Grundforskningen, och inte enbart den biomedicinska forskningen,
              måste säkras möjligheter att kunna utföra banbrytande upptäckter.
              För att detta ska vara möjligt krävs ibland djurförsök. Forskarnas
              fria sökande efter kunskap är avgörande för samhällsutvecklingen.
              Vi folkpartister vill därför ha en bredare definition i beskrivningen
              av när djurförsök kan accepteras.
            </seg>
            <seg n="2415616c">
              Folkpartiet står bakom den så kallade tre r:ens princip. Den
              innebär en minskning och förfining av djurförsök, men också att
              man där så är möjligt byter ut djurförsök mot andra test.
            </seg>
            <seg n="a8abad5b">
              Till de djurförsöksetiska nämnderna föreslås nu att en veterinär
              med specialistkunskaper ska knytas. De ska också ha tillgång till
              en referensgrupp. Det är bra, och detta välkomnar vi.
            </seg>
            <seg n="4aeb72a3">
              Nämnderna har dessutom utlovats ytterligare administrativt stöd.
              Utformningen och placeringen är ännu inte bestämd, men vi tycker
              att också detta är positivt. Allt detta tillsammans med en besättning
              inom nämnderna av vetenskapsmän och initierade lekmän som så brett
              som möjligt representerar allmänheten och under ledning och ordförandeskap
              av en domare ger förutsättningar för mycket kvalificerade nämndbeslut.
              Det handlar om tilltro och tillit till denna breda kompetens med
              dessa etiska utgångspunkter.
            </seg>
            <seg n="176a3870">
              Vi anser för övrigt att ledamöter ska få omväljas efter mandatperiodens
              utgång. Det vore vanvettigt kompetensslöseri att förhindra detta.
              Därför är det bra att regeringen inte har gått på utredarens förslag
              i denna del.
            </seg>
            <seg n="7e8af256">
              Vi välkomnar också, herr talman, förenklingsförslag som regeringen
              föreslår. Det är exempelvis inte rimligt att räkna ringmärkning
              av fåglar eller utfodring av djur som djurförsök.
            </seg>
            <seg n="50f2d1e9">
              Folkpartiet har i sin motion, liksom i många andra motioner,
              lyft fram det internationella perspektivet och den internationella
              samverkan. Vi vill slå vakt om det värdefulla, och ha en vetenskaplig
              utredare knuten till OECD och Ecvam. Det är två viktiga organ
              som verkar för en validering av alternativa metoder till djurförsök.
            </seg>
            <seg n="173ff9ac">
              De problem som vi däremot vill ta upp handlar till stor del om
              attityder, men också om den oro och vanmakt som forskarvärlden
              har gett uttryck för och som nu finns i kommande utredningar.
              Dialog och delaktighet är A och O. Det är välkommet och nödvändigt
              att Djurskyddsmyndigheten efter sitt senaste styrelsemöte har
              markerat vikten av att ytterligare öppna upp för utökad dialog
              med forskarsamhället.
            </seg>
            <seg n="2860c4ff">
              De stora frågorna lämnas dock utan svar i denna proposition.
              Det handlar om etiskt godkännande av avel med försöksdjur, om
              organisationers rätt att överklaga beslut i de djurförsöksetiska
              nämnderna, och det handlar också om en översyn av klassificeringssystemet.
              Dessa frågor hänskjuts nu till Djurskyddsmyndigheten för vidare
              utredning.
            </seg>
            <seg n="e2c86da1">
              Frågorna förblir obesvarade i dagsläget. Det finns också aviserade
              förändringar i en del föreskrifter som delvis är knutna till det
              här föreskrifter som handlar om 49, 28 och 29 §§. Detta har tillsammans
              lett till en oro och frustration från forskarvärlden.
            </seg>
            <seg n="e838e039">
              För att nu ändå nå fram till ett resultat där djurskyddsaspekterna
              beaktas samtidigt som forskning med spetskompetens ges möjlighet
              att utvecklas krävs därför framgent en intensiv dialog med berörda
              intressenter.
            </seg>
            <seg n="76d9de94">
              Vi måste kunna hantera ett gott djurskydd vid djurförsök samtidigt
              som vi, herr talman, slår vakt om fortsatta forskningsmöjligheter
              i vårt land.
            </seg>
            <seg n="9176cd42">
              Jag står givetvis bakom alla reservationer som Folkpartiet har
              skrivit, men för tids vinnande, herr talman, yrkar jag bifall
              endast till reservation nr 6.
            </seg>
          </u>
          <note type="speaker" n="d39f57f4">
            Anf. 38 SVEN GUNNAR PERSSON (kd):
          </note>
          <u who="Q6043789" xml:id="i-238319f778afa123-0" n="fd42b532" next="i-bd71c09e48b038f6-0">
            <seg n="e7c8740c">
              Herr talman! Svenska universitet, forskningsinstitut och läkemedelsföretag
              är i många fall världsledande inom biomedicinsk forskning. De
              utgör också ovärderliga inslag i arbetet för att hitta lindring
              och bot för svåra sjukdomar och för att söka nya läkemedel och
              behandlingsmetoder för sjukdomar som vi ännu i dag inte kan se
              någon bot för.
            </seg>
            <seg n="c41351c9">
              I viktiga delar av den forskningen utgör djurförsök ett alldeles
              nödvändigt inslag. Vid utvecklingen av läkemedel finns det exempelvis
              strikta krav på väl dokumenterade resultat från djurförsök innan
              studier där människor är inblandade får genomföras. Det är inte
              heller tillåtet att sätta läkemedel på marknaden som inte har
              säkerhetstestats på djur.
            </seg>
            <seg n="c7f4ee96">
              Vi kristdemokrater tycker att de förslag som finns i den proposition,
              Etisk prövning av djurförsök , som behandlas i betänkandet är
              rimliga och relevanta. Det tycker också forskarvärlden och läkemedelsindustrin.
              Jag har därför inte funnit anledning att reservera mig i den del
              av betänkandet som berör propositionens förslag.
            </seg>
            <seg n="8d4fc6fe">
              Men som redan sagts beskrivs flera områden i propositionen där
              man ska utreda ytterligare. Vi kristdemokrater kommer att följa
              det här utredningsarbetet noga och ta ställning när förslagen
              finns på riksdagens bord.
            </seg>
            <seg n="ba9c91d9">
              De djurförsök som utförs i Sverige omgärdas, som redan har sagts,
              av en mycket strikt lagstiftning. De begränsas till vad som är
              absolut nödvändigt och där tillfredsställande resultat inte kan
              uppnås med någon annan metod. Djuren ska inte utsättas för större
              lidande än vad som är absolut nödvändigt. Djurförsöken godkänns
              av en djurförsöksetisk nämnd, vilket, om jag har uppfattat saken
              rätt, är unikt för Sverige. Det finns alltså en omfattande begränsning
              av vad som är möjligt.
            </seg>
            <seg n="2c814f97">
              Inom forskarvärlden och inom Läkemedelsindustrin sker det också
              en omfattande metodutveckling som går ut på att just förfina,
              minimera och, där det är möjligt, ersätta djurförsöken.
            </seg>
            <seg n="65c90f84">
              I samband med det utredningsarbete som ska inledas och som beskrivs
              i propositionen måste det belysas vilka konsekvenserna blir ur
              djurskyddssynpunkt om reglerna blir sådana att försöken flyttar
              utomlands i stället. Det är, som redan sagts, med stor sannolikhet
              så att förhållandena för djuren blir sämre. Den medicinska forskningen
              måste kunna arbeta med långsiktiga och stabila spelregler och
              med bra vetenskapliga förutsättningar.
            </seg>
            <seg n="56076a58">
              Det är i det här perspektivet som de reservationer som finns
              från Vänsterpartiet och Miljöpartiet är oroväckande. Ska det vara
              möjligt för människor att ha djuren i sin tjänst för att med varsamhet
              och största möjliga omsorg kunna ta fram mediciner som ska lindra
              och bota? Det talas om resursöverföring från forskning till information
              och förebyggande. Är det resurser för forskning om medicin mot
              aids, ebola, malaria, tbc, MS och Parkinson som ska överföras
              till information och förebyggande verksamhet när det gäller fetma
              och att man inte ska käka bacon? Man kan ju undra.
            </seg>
            <seg n="7ae2228c">
              Vi kristdemokrater har också en motion från den allmänna motionstiden
              som handlar om att forskningen ska ha rimliga villkor men att
              samvetsfriheten ska råda. Det ska också finnas en stor medvetenhet
              om och utbildning i alternativa metoder. Det finns också krav
              från Europarådet på att djurförsök endast får förekomma i utbildningar
              till yrken där arbete med djurförsök faktiskt ingår.
            </seg>
            <seg n="92ff08b1">
              Vi vill också att alla ska ha rättighet att slippa att delta
              i djurförsök på universitets- och högskoleutbildningar och ändå
              bli godkända. Vi menar också att utbildningarna måste ha mer undervisning
              om alternativa metoder.
            </seg>
          </u>
          <note n="2ce190f1">
            Jag yrkar bifall till reservation 1, herr talman.
          </note>
          <note n="84842fae">
            Ajournering
          </note>
          <note n="1f7300b9">
            Kammaren beslutade kl. 13.53 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q6043789" xml:id="i-bd71c09e48b038f6-0" n="fd42b532" prev="i-238319f778afa123-0">
            <seg n="92a5c674">
              Återupptagna förhandlingar
            </seg>
            <seg n="9ce0176b">
              Nu ska vi inleda veckans frågestund. Frågorna besvaras av utbildnings-
              och kulturminister Leif Pagrotsky, näringsminister Thomas Östros,
              statsrådet Ylva Johansson, statsrådet Lena Sommestad och statsrådet
              Morgan Johansson. Varsågoda!
            </seg>
            <seg n="cf6f8c44">
              Försvarsmaktens nya logo
            </seg>
          </u>
          <note n="8dba272b">
            Förhandlingarna återupptogs kl. 14.00.
          </note>
          <note n="a6755992">
            7 § Frågestund
          </note>
          <note n="3dfce5c0">
            Anf. 39 ANDRE VICE TALMANNEN:
          </note>
          <note type="speaker" n="67982aa8">
            Anf. 40 HENRIK S JÄRREL (m):
          </note>
          <u who="unknown" xml:id="i-9a9673e5fa434f4b-0" n="ad2981e4">
            <seg n="02a42133">
              Fru talman! I veckan avslöjades i medierna att det svenska försvaret
              avser att tillägna sig en ny logotyp, alltså en symbol, till en
              kostnad av ca 15 miljoner kronor. Riksarkivet har dock inlagt
              sitt tunga statsheraldiska veto mot det här och menar bland annat
              att den heraldiska nämnden inte, som ska ske, fått tillfälle att
              yttra sig i den här frågan. I ett svep utraderar man användningen
              av de heraldiska vapnen som i många fall har flerhundraåriga traditioner
              säger statsheraldikern bland annat.
            </seg>
            <seg n="e488a8da">
              Min undran till kulturministern är om han menar sig lika lättvindigt
              kunna ställa sig bakom ett sådant här skingrande av ett månghundraårigt
              kulturarv, som detta skulle innebära.
            </seg>
          </u>
          <note type="speaker" n="b53b339e">
            Anf. 41 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-7" n="65ff72a3">
            <seg n="c476a5e2">
              Fru talman! Även för mig blev det en överraskning när jag såg
              den här rapporteringen i tidningen. Som ansvarig i regeringen
              för just den typen av kulturminnesvård och vård av det svenska
              kulturarvet tycker jag att det är rimligt att jag begär att få
              titta särskilt på vad det är som har tilldragit sig i den här
              frågan, vad det är för avvägningar mellan olika mål som man har
              gjort inom Försvarsmakten och hur långt man har kommit med detta.
            </seg>
            <seg n="12153dc4">
              Det är klart att det ligger i mitt intresse att kraven på modernitet
              och anpassning efter dagens förhållanden ska vägas mot att man
              också förvaltar viktiga traditioner det gäller inte minst Försvarsmakten
              som ju har väldigt gamla rötter i Sverige och som, vilket vi ju
              har lärt oss i samband med att försvaret förändras, ju är en del
              av många regioners kultur så att man inte gör sådant här utan
              att ha tänkt efter.
            </seg>
            <seg n="e47437b0">
              Men när det gäller flerhundraåriga traditioner är det viktigt
              för mig att inte agera förhastat.
            </seg>
          </u>
          <note type="speaker" n="2e11429d">
            Anf. 42 HENRIK S JÄRREL (m):
          </note>
          <u who="unknown" xml:id="i-9a9673e5fa434f4b-1" n="ad2981e4">
            <seg n="f4c891bc">
              Fru talman! Det här svaret, som ju kanske var lite svävande men
              ändå i grunden positivt tycker jag, tar jag gärna emot från kulturministern.
            </seg>
            <seg n="6be80dbe">
              Jag vill gärna än en gång citera statsheraldikern, som säger:
              Kronan finns i hela statsförvaltningen som ett myndighetstecken.
              Försvarsmaktens vapen i dag är en del av en familj, ett system
              av visuell kommunikation. Att bryta mot det är olyckligt och onödigt
              säger han bland annat, och jag är verkligen böjd att hålla med
              honom.
            </seg>
            <seg n="b76960f8">
              Låt oss därför hoppas, fru talman, att kulturministern tar med
              sig det här och försöker påverka det i en konserverande riktning!
            </seg>
          </u>
          <note type="speaker" n="087a5d23">
            Anf. 43 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-8" n="65ff72a3">
            <seg n="8fcd0aa5">
              Fru talman! Jag fick en teaterviskning av en av mina grannar
              här om att jag ska påminna om att jag hör till dem som mest frenetiskt
              har försvarat den svenska kronan i denna kammare!
            </seg>
            <seg n="94a30920">
              F-skattsedel till kvinnliga företagare
            </seg>
          </u>
          <note type="speaker" n="aa831b9e">
            Anf. 44 VIVIANN GERDIN (c):
          </note>
          <u who="Q4949860" xml:id="i-47332864d81c7a17-0" n="84c8437a">
            <seg n="b9145e10">
              Fru talman! Jag vill ställa en fråga till näringsminister Thomas
              Östros, och den gäller kvinnligt företagande.
            </seg>
            <seg n="098fd4d6">
              Jag undrar vilka signaler regeringen har gett till myndigheterna
              när kvinnor, vid ansökan om att erhålla F-skattsedel då de som
              sin verksamhet anger att det ska handla om städning och tjänster
              till restauranger, hotell och dagligvarubutiker, får svaret av
              myndigheten att detta är typiska lönearbeten, och för det behöver
              man inte ha någon F-skattsedel. Är det sådana direktiv som har
              gått ut till Skattemyndigheten, eller råder något missförstånd?
              Detta har jag upplysts om av några kvinnor inte bara en.
            </seg>
          </u>
          <note type="speaker" n="9f3f9a32">
            Anf. 45 Näringsminister THOMAS ÖSTROS (s):
          </note>
          <u who="Q3297193" xml:id="i-c45385b3674109cc-9" n="5aea7597">
            <seg n="b5602f3d">
              Fru talman! Ökat företagande är väldigt viktigt för Sverige.
              Just detta år ser vi en mycket stark ökning av nyföretagandet,
              både bland män och kvinnor, och det är mycket positivt. Det innebär
              naturligtvis fler arbetstillfällen och fler varor och tjänster
              som kommer ut på marknaden. Det innebär också att regeringens
              åtgärder för att öka företagandet ger effekt, till exempel arbete
              med förenkling, strategiska skattelättnader och andra typer av
              stimulans.
            </seg>
            <seg n="636e1f0f">
              Självklart är det väldigt viktigt att vi också får en jämnare
              könsfördelning i företagandet. Jag har ingen möjlighet att analysera
              det du har hört om Skattemyndighetens arbete. Finansminister Pär
              Nuder får svara på den typen av frågeställningar. Men jag utgår
              från att alla våra myndigheter agerar jämställt och icke på något
              vis förhindrar jämställdhet mellan män och kvinnor i sitt arbete
              utan tvärtom stimulerar att vi får ett företagande som är jämställt
              mellan män och kvinnor.
            </seg>
          </u>
          <note type="speaker" n="e7bc5a08">
            Anf. 46 VIVIANN GERDIN (c):
          </note>
          <u who="Q4949860" xml:id="i-47332864d81c7a17-1" n="84c8437a">
            <seg n="aefaec18">
              Fru talman! Nu har bevisligen det här problemet redan uppstått.
              Regeringen talar om ökat företagande och att man även ska stimulera
              kvinnligt företagande. Det är också där som man ser en stor potential.
              Därför tycker jag faktiskt att det är viktigt, med tanke på att
              det här existerar ute bland myndigheterna, att regeringen också
              ger tydliga direktiv till dem. Kvinnor ska inte behöva mötas av
              den här attityden när det gäller städjobb, dukning av restaurangbord
              och dylikt som man kan åta sig i ett samlat paket som företagare.
              Ingen myndighet ska diskriminera kvinnor genom att påpeka att
              detta är lönearbete. Kvinnor likaväl som män måste kunna använda
              den erfarenhet och de kunskaper de har också i ett företag och
              inte bara vara en löntagare utan kunna gå vidare också.
            </seg>
          </u>
          <note type="speaker" n="705cfb0b">
            Anf. 47 Näringsminister THOMAS ÖSTROS (s):
          </note>
          <u who="Q3297193" xml:id="i-c45385b3674109cc-10" n="5aea7597">
            <seg n="c0c4e443">
              Fru talman! Självklart ska Skattemyndigheten göra en bedömning
              av om det är fråga om eget företagande eller en löntagare som
              begär att få ut en F-skattsedel. Det ska de göra på ett korrekt
              sätt, och jag utgår från att de gör det. Vill frågeställaren fördjupa
              sig ytterligare i Skattemyndighetens arbete rekommenderar jag
              att hon frågar finansministern.
            </seg>
            <seg n="168072b5">
              Det är utan tvekan så att vårt arbete för att öka företagandet
              ger effekt. En sådan ökning som den vi nu ser av företagandet
              i Sverige har vi inte sett på 20 års tid. Det är inte ofta man
              hör högeralliansen nämna detta, eftersom det naturligtvis är ett
              besvärligt faktum. Men vi ser ett ökat företagande, och det finns
              inte minst inom tjänstesektorn. Här tror jag att vi kommer att
              se ett kraftigt ökat kvinnligt företagande också framöver.
            </seg>
          </u>
          <note n="4ca93955">
            Utnämningar till kommitté- och utredningsväsendet
          </note>
          <note type="speaker" n="c6209b9d">
            Anf. 48 TOBIAS KRANTZ (fp):
          </note>
          <u who="Q952026" xml:id="i-31285aef507defd3-0" n="86cf2614">
            <seg n="b379c21c">
              Fru talman! Efter drygt ett decennium av socialdemokratisk utnämningspolitik
              förfaller det svenska kommitté- och utredningsväsendet. Folkpartiet
              kan i dag presentera en undersökning som har gjorts på vårt uppdrag
              av riksdagens utredningstjänst och som bland annat visar att 75
              % av dem som utsågs till ordförande i statliga kommittéer mellan
              1994 och 2004 och som hade en partipolitisk bakgrund var socialdemokrater.
              Undersökningen visar också att det är dubbelt så sannolikt för
              en yrkespolitiker att få leda en statlig utredning som för en
              forskare. Den visar också att andelen parlamentariska utredningar
              under den här perioden har sjunkit med ungefär 50 %. Samtidigt
              vet vi att Riksrevisionen har riktat kraftig kritik mot utredningsväsendet
              för bristande kontakt med forskningen, för att många av de slutsatser
              som levereras har för dåligt underlag och för dåligt stöd och
              för att man, när det gäller många av de förslag som läggs fram,
              har för dålig uppfattning om vad förslagen kommer att kosta när
              de genomförs.
            </seg>
            <seg n="8a293db8">
              Jag vill fråga utbildnings- och kulturministern, som är ansvarig
              för de här frågorna här under frågestunden i dag, vilka åtgärder
              som regeringen tänker vidta för att se till att förfallet inom
              kommittéväsendet bryts.
            </seg>
          </u>
          <note type="speaker" n="118ff705">
            Anf. 49 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-11" n="65ff72a3">
            <seg n="cba94b25">
              Fru talman! Jag vill bestämt protestera mot det språkbruk som
              tycks spridas här i kammaren som innebär att man använder värdeladdade,
              rentav överladdade, ord om saker och ting på ett sätt som jag
              inte tycker är riktigt klädsamt.
            </seg>
            <seg n="d43f5b60">
              När det gäller styrelserepresentation och hur staten utövar sitt
              ägande av bolag och annat har vi diskuterat många gånger här hur
              detta ska förändras, och det arbetas nu med nya rutiner för att
              förändra formerna och få en bredare sammansättning av styrelserna.
            </seg>
            <seg n="12cf21ab">
              Kommittéerna har en annan funktion. De är normalt till för att
              utarbeta beslutsunderlag för att genomföra den politiska vilja
              som väljarna har givit uttryck för i val.
            </seg>
            <seg n="a8a80d56">
              Hur ska vi förändra sjukförsäkringen i en viss riktning som är
              viktig för regeringen?
            </seg>
            <seg n="fafc2f87">
              Vi utser naturligtvis gärna folk som är väl lämpade för att göra
              detta på det sätt som förbereder förslag från regeringen. Det
              är en förlängd del av regeringsmaskineriet på ett annat sätt än
              myndigheterna och de statliga företagen där det är andra profiler
              som efterfrågas.
            </seg>
          </u>
          <note type="speaker" n="07ac5cf7">
            Anf. 50 TOBIAS KRANTZ (fp):
          </note>
          <u who="Q952026" xml:id="i-31285aef507defd3-1" n="86cf2614">
            <seg n="86c37c44">
              Fru talman! Det var inte riktigt svar på frågan. Dessutom är
              de fakta som finns i målet, det vill säga att kvaliteten i utredningsväsendet
              sjunker kraftigt och att Riksrevisionen har varit kritisk mot
              den utvecklingen, tecken på att regeringens utnämningspolitik
              har misslyckats.
            </seg>
            <seg n="c14e7448">
              Man talar om bristande kontakter med forskning, svagt underbyggda
              slutsatser och svårigheter att reda ut vad olika utredningsförslag
              verkligen kostar. Det är väl ändå en kritik som regeringen måste
              ta till sig. Går viljan att använda utnämningspolitiken som förläningar
              till lojala partikamrater före insikten om att vi måste ha ett
              starkt utredningsväsende som levererar bra underlag till regering
              och riksdag? Är det verkligen så illa, statsrådet?
            </seg>
          </u>
          <note type="speaker" n="38d1de9b">
            Anf. 51 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-12" n="65ff72a3">
            <seg n="f2ab4350">
              Fru talman! Tobias Krantz! Om jag som ansvarig utbildningsminister
              vill utreda hur jag ska bredda rekryteringen till högskolan och
              hur jag ska ge möjlighet för dagens 15-åringar att få samma livschanser
              när de når högskolemogen ålder som dagens 2023-åringar har, inte
              sjutton skulle jag komma på idén att fråga Tobias Krantz som är
              emot alltsammans. Jag vill naturligtvis ha en utredningsman som
              kan utarbeta förslag som ligger i linje med den strävan som folket
              i val har gett mig förtroendet att driva.
            </seg>
            <seg n="21366a6e">
              Tobias Krantz beskriver detta som förläningar, som om utredningsuppdragen
              var fyllda av galoner, jättelika löner och fantastiska resor till
              turkiska byar vid Medelhavets strand i sällskap med näringslivets
              toppar eller något i den stilen. Det är det inte fråga om. Det
              här är ett tungt arbete. Det är svårt att rekrytera bra utredare
              som har kunskaper om sakfrågorna. Jag vet det. Det är ofta besvärligt
              att locka till detta.
            </seg>
            <seg n="4cdecf9c">
              Tobias Krantz världsbild är alldeles uppochnedvänd i den här
              frågan.
            </seg>
            <seg n="a7fa1d85">
              Koldioxidutsläppen
            </seg>
          </u>
          <note type="speaker" n="d44693ad">
            Anf. 52 INGEGERD SAARINEN (mp):
          </note>
          <u who="Q4976383" xml:id="i-cecf726c82d94f6a-0" n="abddec9d">
            <seg n="8be6fa98">
              Fru talman! Jag har en fråga till miljöminister Sommestad.
            </seg>
            <seg n="4016cc68">
              Sverige ska driva ett arbete för att få ned utsläpp som skadar
              klimatet. Strategin för det arbetet skulle enligt planerna ha
              redovisats under 2004, den så kallade Kontrollstation 2004. Det
              har ännu inte redovisats, men vi hoppas att regeringen snart kommer
              i gång med jobbet.
            </seg>
            <seg n="9bcf8251">
              Naturvårdsverket och energimyndigheten kom faktiskt med material
              sommaren 2004. I deras underlagsrapport Prognoser över utsläpp
              av växthusgaser anges att med dagens styrmedel skulle växthusgasutsläppen
              öka med 5,7 % mellan 1990 och 2020. Sedan dess har koldioxidskatten
              avskaffats för den sektor som deltar i utsläppshandel.
            </seg>
            <seg n="4c75b79d">
              Om man tog bort koldioxidskatten som man nu har gjort skulle
              utsläppen i stället öka med 12,2 %. Sverige har sagt att vi ska
              minska utsläppen med 4 % till 2010, och EU:s mål för 2020 är en
              minskning med 1530 %.
            </seg>
            <seg n="de07d46c">
              Vad tänker ministern göra för att Sverige inte ska öka sina utsläpp
              utan minska dem?
            </seg>
          </u>
          <note type="speaker" n="769f7514">
            Anf. 53 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-13" n="ad2981e4">
            <seg n="9fcbf2cd">
              Fru talman! Sverige bedriver en mycket kraftfull klimatpolitik,
              och regeringen kommer inom kort att lägga fram en klimatpolitisk
              proposition som baseras på de underlag som finns i frågan.
            </seg>
            <seg n="1ab92f63">
              Den koldioxidskatt som har avskaffats handlar om koldioxidskatt
              för företag som också har utsläppsrätter. Sedan Naturvårdsverket
              gjorde sina prognoser och utredningar har priset på utsläppsrätter
              blivit ett helt annat än vad man förutsåg.
            </seg>
            <seg n="5d81e374">
              Koldioxidskatten på just de här verksamheterna är långt ifrån
              det enda styrmedel vi har i klimatpolitiken. Vi har en lång rad
              andra åtgärder. Inte minst i höstens budget lade vi fram en lång
              rad förslag som på ett kraftfullt sätt kommer att bidra till att
              minska utsläppen. Dit hör till exempel omfattande satsningar på
              klimatinvesteringsprogram i våra kommuner. Det har visat sig vara
              ett av de allra bästa styrmedlen för att få ned utsläppen av växthusgaser.
            </seg>
          </u>
          <note type="speaker" n="b3672091">
            Anf. 54 INGEGERD SAARINEN (mp):
          </note>
          <u who="Q4976383" xml:id="i-cecf726c82d94f6a-1" n="abddec9d">
            <seg n="fece6c34">
              Fru talman! I somras gav regeringen sitt tillstånd till Öresundsverket
              som ju är ett fossilgaseldat kraftvärmeverk. Med det verket i
              gång skulle koldioxidutsläppen öka med 2 %. Det byggs bara under
              förutsättning att koldioxidskatten tas bort och förblir borta.
            </seg>
            <seg n="711bfd46">
              När det nu är klart att det ska byggas undrar jag hur vi ska
              kunna kompensera för de här stora utsläppen.
            </seg>
          </u>
          <note type="speaker" n="81d2a00e">
            Anf. 55 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-14" n="ad2981e4">
            <seg n="369c8f99">
              Fru talman! De företag som ingår i handeln med utsläppsrätter
              ingår i en större bubbla där vi har ett tak. Det är det som är
              själva poängen.
            </seg>
            <seg n="2ec528c0">
              Vi kommer att återkomma i vår klimatpolitiska proposition med
              hur våra målsättningar ser ut. Vi har räknat med att vi ska godkänna
              Öresundsverket. Det ingår i planerna. Vi kan inte för varje enskilt
              verk som startar säga hur just det ska kompenseras.
            </seg>
            <seg n="9a94ef02">
              Vi har en kraftfull politik med tydliga mål och tydliga tak som
              visar att vi klarar målen på ett väldigt bra sätt, precis som
              vi har gjort hittills. Sverige är ett av de få länder i världen
              som har lyckats minska utsläppen av växthusgaser.
            </seg>
            <seg n="d5fdde1d">
              Vi har nyligen aviserat att vi sätter som mål att bryta beroendet
              av fossila bränslen till 2020.
            </seg>
            <seg n="731feea2">
              Ingegerd Saarinen behöver inte på något sätt vara orolig för
              att vi inte kommer att fortsätta att driva en väldigt effektiv
              och stark klimatpolitik.
            </seg>
            <seg n="a88ce52a">
              Uppvaktningar hos regeringen
            </seg>
          </u>
          <note type="speaker" n="632433c8">
            Anf. 56 ULRIK LINDGREN (kd):
          </note>
          <u who="Q5956278" xml:id="i-b8567c68f31bb66a-0" n="f0ff5159">
            <seg n="f9a66244">
              Fru talman! Sävsjö kommun ville i höst göra en uppvaktning hos
              regeringen med anledning av att kommunen har drabbats mycket hårt
              av det kommunala utjämningssystemet för LSS, nämligen 11 miljoner
              kronor mindre för kommunens kostnader.
            </seg>
            <seg n="b93ba560">
              Kommunen var välkommen att göra en uppvaktning meddelade kommunminister
              Sven-Erik Österberg, men med ett förbehåll, enligt Höglandsnytt
              i Småland. Varken den kristdemokratiska kommunstyrelseordföranden
              Stefan Gustafsson eller någon annan borgerlig företrädare för
              kommunen var välkommen. Uppvaktningen fick endast bestå av socialdemokratiska
              politiker.
            </seg>
            <seg n="cc542ec2">
              Frågan till minister Leif Pagrotsky är förstås: Är det regeringens
              policy eller är det kommunminister Sven-Erik Österbergs egna fasoner?
              Kommer regeringen att byta uppträdande? Om det är enbart Sven-Erik
              Österberg som gör så här kommer ni kanske att påtala den här bristen
              i demokratiskt hyfs för honom.
            </seg>
          </u>
          <note type="speaker" n="be6f8292">
            Anf. 57 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-15" n="65ff72a3">
            <seg n="c54f55e6">
              Fru talman! Jag har frågat runt bland mina kamrater här. Ingen
              av dem deltog i det telefonsamtal som åberopas. Ingen av oss kan
              vidimera att det gick till på det sätt som beskrivs och som låter
              lite överraskande för mina öron.
            </seg>
            <seg n="a16dbfaf">
              Det är inte så stor mening med att vi hypotetiskt diskuterar
              huruvida det vore bra om något hade hänt eller om det hade hänt
              på ett annat sätt i stället. Jag rekommenderar er att ställa frågan
              till Sven-Erik Österberg så att han kan reda ut vad han har gjort.
              Det är ett bättre forum.
            </seg>
          </u>
          <note type="speaker" n="2c041cd4">
            Anf. 58 ULRIK LINDGREN (kd):
          </note>
          <u who="Q5956278" xml:id="i-ac29a082336c2538-0" n="f0ff5159" next="i-15a96e351b403c4f-0">
            <seg n="34edacb1">
              Fru talman! Beskedet om hur den här uppvaktningen skulle gå till
              var mycket tydligt förmedlat av en socialdemokratisk riksdagskvinna
              till kommunledningen, inklusive tjänstemän i kommunledningen.
            </seg>
            <seg n="93e59361">
              Det är häpnadsväckande att inte vår minister rakt upp och ned
              kan berätta hur det ska vara, nämligen att det är självklart att
              en folkvald kommunledning är välkommen, oavsett partifärg och
              sammansättning.
            </seg>
            <seg n="988cb5c6">
              Resultatet av uppvaktningen blev, fortfarande enligt Höglandsnytt,
              ett löfte till de två tillåtna socialdemokratiska uppvaktarna
              att vi ska slipa av kantigheterna i förslaget. Beskedet är nu
              att minskningen i den kommunala utjämningen för Sävsjö kommun
              blir 6 miljoner, inte 11 miljoner.
            </seg>
            <seg n="e080406e">
              Misstanken infinner sig naturligtvis. Hade de ekonomiska konsekvenserna
              blivit lindrade på samma sätt om Sävsjö kommun hade sagt: Nej,
              vi uppvaktar inte om vi inte får skicka den kommunledning som
              väljarna har valt här i kommunen?
            </seg>
          </u>
          <note n="115bcb13">
            Anf. 59 ANDRE VICE TALMANNEN:
          </note>
          <u who="Q5956278" xml:id="i-15a96e351b403c4f-0" n="f0ff5159" prev="i-ac29a082336c2538-0">
            <seg n="3d343db0">
              Vad jag har förstått av ministern finns det ingen här som kan
              svara på den fråga som Ulrik Lindgren ställer. Vill Leif Pagrotsky
              tillägga något?
            </seg>
          </u>
          <note type="speaker" n="8895566b">
            Anf. 60 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-16" n="65ff72a3">
            <seg n="28a0f66f">
              Fru talman! Jag tänker bara läsa innantill ur de debattregler
              som gäller för frågestunden eftersom det inte verkar som om de
              är välbekanta här i salen.
            </seg>
            <seg n="4d4a0ed1">
              En fråga ska vara antingen av övergripande allmänpolitiskt slag
              eller avse ett ämne som faller inom ett av de närvarande statsrådens
              ansvarsområde och avse dennes tjänsteutövning.
            </seg>
            <seg n="f8a0e5ab">
              Det här verkar inte vara riktigt i linje med det som vi har kommit
              överens om att frågestunderna ska handla om.
            </seg>
            <seg n="f1a441b4">
              Om ni vill ha andra regler för dem är ni välkomna att föreslå
              talmannen det så kan vi också förbereda oss på ett annat sätt.
            </seg>
            <seg n="3e5d8293">
              Vaccination av barn mot pneumokockinfektioner
            </seg>
          </u>
          <note type="speaker" n="cd51155a">
            Anf. 61 HELENA BARGHOLTZ (fp):
          </note>
          <u who="Q4937530" xml:id="i-72633b9473b9b4d8-0" n="15985d5b">
            <seg n="291ec8f1">
              Fru talman! Jag vill ställa min fråga till folkhälsoministern.
            </seg>
            <seg n="f1af4aa9">
              Helt nyligen avled mycket tragiskt två flickor i tvåårsåldern
              som smittats av pneumokockbakterier, en bakterie som nästan alla
              barn i förskolan bär på, särskilt under vinterhalvåret. Även i
              Norge har nyligen ett barn avlidit på grund av pneumokockbakterier.
              Dessa bakterier är väldigt farliga för små barn. De kan orsaka
              lunginflammation, öroninflammation och blodförgiftning som kan
              leda till hjärnhinneinflammation.
            </seg>
            <seg n="83d1d0ef">
              Nu finns det ett vaccin som gör det möjligt att effektivt vaccinera
              små barn mot de här bakterierna. Detta görs dock varken i Sverige
              eller i Norge, där alltså också ett barn har avlidit. Den norske
              statsministern Jens Stoltenberg vill nu att norska barn ska vaccineras
              så snart det bara går.
            </seg>
            <seg n="8d129e06">
              Smittskyddsinstitutets expertgrupp ansåg för ett år sedan att
              det inte fanns tillräckliga skäl att införa detta vaccin i det
              allmänna barnvaccinationsprogrammet. Jag vill veta vad statsrådet
              anser: Bör små barn vaccineras också mot detta?
            </seg>
          </u>
          <note type="speaker" n="bc0aac1e">
            Anf. 62 Statsrådet MORGAN JOHANSSON (s):
          </note>
          <u who="unknown" xml:id="i-dbb04f1c6ea190df-0" n="ad2981e4">
            <seg n="b24629aa">
              Fru talman! Vi ska komma ihåg att Sverige har både ett väl utbyggt
              vaccinationssystem och en väl utbyggd smittskyddsorganisation.
              Min inriktning har också varit att försöka se till att vaccinationsprogrammen
              både finns kvar och vidareutvecklas.
            </seg>
            <seg n="84d4a5a1">
              När det gäller den här frågan, pneumokockbakterierna, skulle
              jag gärna vilja fortsätta dialogen med Smittskyddsinstitutet för
              att se om det under det senaste året har kommit fram mer information
              av en karaktär som gör att vi kanske måste utvidga vaccinationerna
              också till detta område. Jag vill alltså inte utesluta att vi
              gör någonting där. Just vid det här tillfället litar jag på min
              expertmyndighet och den bedömning man gjorde för ett år sedan,
              men jag ska gärna ta en dialog med myndigheten kring detta.
            </seg>
          </u>
          <note type="speaker" n="90d16f33">
            Anf. 63 HELENA BARGHOLTZ (fp):
          </note>
          <u who="Q4937530" xml:id="i-72633b9473b9b4d8-1" n="15985d5b">
            <seg n="a80b629c">
              Fru talman! Men dröj då inte med det, folkhälsoministern! Enligt
              de uppgifter jag fått sker det faktiskt en viss ökning av de här
              sjukdomarna. Förra året rapporterades 1 200 fall av dessa bakterier.
              Då var i och för sig också äldre inkluderade, men alla föräldrar
              som har barn på dagis är naturligtvis väldigt oroliga över den
              här utvecklingen. Därför kan man inte dröja och hålla på och diskutera
              med Smittskyddsinstitutet för länge. Här måste man handla!
            </seg>
          </u>
          <note type="speaker" n="0d44ed83">
            Anf. 64 Statsrådet MORGAN JOHANSSON (s):
          </note>
          <u who="unknown" xml:id="i-dbb04f1c6ea190df-1" n="ad2981e4">
            <seg n="fc4ab88f">
              Fru talman! Ja, men det kan också finnas andra frågor att väga
              in bieffekter till följd av ett allmänt vaccinationsprogram, hur
              pass effektiva vaccineringarna är och så vidare. Frågan är alltså
              svårare än vad den i förstone kan synas vara.
            </seg>
            <seg n="5274a434">
              Men som sagt: Jag tar gärna med detta tillbaka och har en dialog
              med min expertmyndighet för att se om det har tillkommit information
              som gör att vi måste utvidga de vaccinationsprogram som redan
              finns till att även omfatta pneumokockbakterier.
            </seg>
            <seg n="a5b711d3">
              Vård i livets slutskede
            </seg>
          </u>
          <note type="speaker" n="0e59ce7e">
            Anf. 65 KENNETH LANTZ (kd):
          </note>
          <u who="Q5935536" xml:id="i-cc79bb17f3e07a94-0" n="30539bdc">
            <seg n="d33755ee">
              Fru talman! Jag vill rikta en fråga till statsrådet Ylva Johansson.
            </seg>
            <seg n="28cef9d8">
              Jag har i min hand förra veckans utgåva av Dagens Samhälle .
              Där kan vi på s. 4 läsa att var fjärde människa som avlider på
              sjukhus får avlida i full ensamhet. Detta kan väl inte vara förenligt
              med god vård i livets slutskede.
            </seg>
            <seg n="fb760785">
              Jag vill fråga om ministern anser att detta är ett rimligt sätt
              att låta våra äldre lämna jordelivet. Det handlar om 25 % på våra
              sjukhus. Många av dem har kanske dessutom begärt att sina sista
              veckor i livet få bo på ett annat vårdboende eller ett annat vårdhem,
              vilket tydligt nog var fallet för min egen far. Min fråga gäller
              dock inte min egen far utan dessa 25 % som får avlida i full ensamhet.
              Är det förenligt med god vård i livets slutskede?
            </seg>
          </u>
          <note type="speaker" n="93e552b2">
            Anf. 66 Statsrådet YLVA JOHANSSON (s):
          </note>
          <u who="unknown" xml:id="i-dbb04f1c6ea190df-2" n="ad2981e4">
            <seg n="b39fdddb">
              Fru talman! Nej. Man behöver få möjlighet till sällskap i livets
              slutskede. Vi behöver förbättra vården, den palliativa vården,
              i livets slutskede.
            </seg>
            <seg n="187bba49">
              Det har lyckligtvis skett en kraftig förbättring av den palliativa
              vården i Sverige under de senaste åren. Regeringen föreslog i
              våras nya satsningar, såväl uppdrag till Socialstyrelsen att följa
              och främja utvecklingen som särskilda medel till de nätverk som
              i dag arbetar med att stödja och främja den palliativa vården.
              Regeringen kommer också inom kort att anslå pengar till Kompetensstegen,
              där flera ansökningar gäller just kompetensutveckling inom den
              palliativa vården.
            </seg>
            <seg n="846b4ac8">
              Detta är också frågor som riksdagen tog ställning till så sent
              som i går: satsningen på att ytterligare främja och utveckla den
              palliativa vården i Sverige.
            </seg>
          </u>
          <note type="speaker" n="f29e960d">
            Anf. 67 KENNETH LANTZ (kd):
          </note>
          <u who="Q5935536" xml:id="i-cc79bb17f3e07a94-1" n="30539bdc">
            <seg n="768ee3af">
              Fru talman! Låt mig då komplettera min frågeställning med det
              önskemål som enskilda faktiskt har om att få välja ett eget vårdboende,
              ett särskilt boende, de sista veckorna i livet. Detta har inte
              gått att genomföra för många kommuner. Det finns svårigheter.
            </seg>
            <seg n="1c485917">
              Även om detta är en kommunal fråga borde det finnas indikationer
              från regeringen. Vad anser ministern? Ska denna möjlighet reellt
              finnas, eller nonchalerar regeringen enskilda människor som framför
              sådana här önskemål?
            </seg>
          </u>
          <note type="speaker" n="15b284f3">
            Anf. 68 Statsrådet YLVA JOHANSSON (s):
          </note>
          <u who="unknown" xml:id="i-dbb04f1c6ea190df-3" n="ad2981e4">
            <seg n="04a80a33">
              Fru talman! Vården och omsorgen i livets slutskede måste naturligtvis
              alltid utgå från den enskildes behov och önskemål. Jag vet att
              man försöker tillgodose detta så långt det är möjligt ute i kommunerna
              och landstingen. Ibland saknas dock kompetens nog för kunna göra
              dessa bedömningar på ett riktigt sätt. Därför är det viktigt att
              vi fortsätter att satsa på kompetensutveckling, på att främja
              de nätverk som finns, på forskning och på att sprida kunskaperna
              kring hur man bedriver en god palliativ vård och omsorg.
            </seg>
            <seg n="d84024d6">
              Jag tror inte att lösningen är att införa en särskild valmöjlighet
              just i livets slutskede när det gäller boende. Det handlar om
              att över huvud taget anpassa vården och omsorgen i livets slutskede
              till den enskilde. Man kan ha en uppfattning i ett visst skede,
              och några veckor senare kan man göra en helt annan bedömning.
              Det kan förändras väldigt snabbt utifrån att hälsotillståndet
              förändras snabbt, och då måste man också anpassa organisationen,
              vården och omsorgen utifrån detta.
            </seg>
            <seg n="83e732bf">
              Det finns mer att göra här, men lyckligtvis har Sverige haft
              en stark utveckling de senaste åren. Vi ska fortsätta att främja
              den utvecklingen. Jag vet också att det fanns stor uppslutning
              kring detta i kammaren i går.
            </seg>
            <seg n="636b2d9d">
              Statliga företags investeringsplaner
            </seg>
          </u>
          <note type="speaker" n="bf5ad471">
            Anf. 69 MARIA ÖBERG (s):
          </note>
          <u who="Q4980261" xml:id="i-32f63dbf819bdb2e-0" n="2520dd6c">
            <seg n="02034af8">
              Fru talman! Jag vill ställa min fråga till näringsminister Thomas
              Östros.
            </seg>
            <seg n="ee08c079">
              I det län där jag bor, Norrbotten, utgör de statliga företagen
              en viktig del av näringen och framtidstron. Vattenfall är ett
              av de företag som har stor betydelse för Norrbotten.
            </seg>
            <seg n="a0ffa34c">
              I början av veckan kunde vi läsa att Vattenfall planerar att
              göra stora investeringar. Dock kan man tolka det som att det inte
              är i Sverige dessa investeringar ska ske utan i länder som Tyskland
              och Polen. Bland annat säger man att man vill göra investeringar
              i kärnkraft och kolkraft.
            </seg>
            <seg n="f56ebe06">
              För mig är det viktigt att svenska statliga företag föregår med
              gott exempel. Att använda svenska medel för att investera i miljöfarliga
              kolkraftverk känns inte helt rätt, inte heller att resurser som
              kan komma väl till pass i Sverige och i Norrbotten hamnar utomlands.
              Därför vill jag fråga hur näringsministern ser på Vattenfalls
              investeringsplaner.
            </seg>
          </u>
          <note type="speaker" n="a1860c3d">
            Anf. 70 Näringsminister THOMAS ÖSTROS (s):
          </note>
          <u who="Q3297193" xml:id="i-c45385b3674109cc-17" n="5aea7597">
            <seg n="53d38993">
              Fru talman! Det är alldeles riktigt, som Maria Öberg säger, att
              de statliga bolagen spelar en mycket stor roll för inte minst
              Norrbottens utveckling. I själva verket är det nu det statliga
              bolaget LKAB som framgångsrikt driver den starka ekonomiska utveckling
              som Norrbotten ser med mycket stora investeringsplaner i malmfälten.
              De omfattar uppemot 20 miljarder kronor och för med sig spillover-
              effekter på övriga delar av näringslivet, byggverksamheten inte
              minst.
            </seg>
            <seg n="7d083d93">
              Också Vattenfall spelar en mycket stor roll för Norrbotten. Vattenfall
              planerar nu mycket stora investeringar i Sverige, i svensk energiproduktion.
              Det gör man genom att effektivisera befintliga elproduktionsenheter
              men också genom nyinvesteringar i förnyelsebara energikällor.
              Exempelvis planerar man en jätteinvestering i vindkraft på Kriegers
              Flak, en av de största som någonsin gjorts, som kommer att bistå
              med förnybar energi till den nordiska elmarknaden de kommande
              åren. Det är alltså mycket stora belopp som Vattenfall kommer
              att plöja ned i svensk elproduktion, och det stöder regeringen
              kraftfullt.
            </seg>
          </u>
          <note type="speaker" n="fb434b83">
            Anf. 71 MARIA ÖBERG (s):
          </note>
          <u who="Q4980261" xml:id="i-32f63dbf819bdb2e-1" n="2520dd6c">
            <seg n="9de6d255">
              Fru talman! Tack för svaret! Det känns tryggt att veta att näringsministern
              följer frågorna och att han är väl medveten om att investeringarna
              är viktiga för Norrbotten och Sverige.
            </seg>
          </u>
          <note type="speaker" n="144e4a91">
            Anf. 72 Näringsminister THOMAS ÖSTROS (s):
          </note>
          <u who="Q3297193" xml:id="i-c45385b3674109cc-18" n="5aea7597">
            <seg n="d2d55b3c">
              Fru talman! Det här är en fråga som kommer att bli allt viktigare
              de kommande åren. Vi vet ju att ett antal partier i kammaren vill
              sälja ut Vattenfall. Det som kommer att hända då är naturligtvis
              att det är någon av de stora europeiska koncernerna som köper
              det statliga bolaget Vattenfall och därmed vattenkraften i Norrbotten
              inte minst liksom möjligheten att ha Vattenfall som ett styrinstrument
              när det gäller att skapa mer av förnyelsebara energikällor. Det
              blir risk för höjda elpriser och sämre fungerande elmarknad.
            </seg>
            <seg n="619c9213">
              Vi ser ju Vattenfall som ett väldigt strategiskt bolag när det
              gäller att ta ansvar för investeringar i Sverige, modern teknik
              och driva på utvecklingen, men naturligtvis också att ta ansvar
              för de fina investeringar man gjort i Tyskland och Polen där man
              i dag ses som en föregångare på miljöområdet för att man har dragit
              ned utsläppen och moderniserat. Det är ett svenskt bolag utvecklingskraften
              i Sverige och stora investeringar i Sverige som vi icke kommer
              att sälja ut, som högeralliansen vill göra.
            </seg>
            <seg n="28d5d618">
              Utbyggnaden av mobiltelenätet
            </seg>
          </u>
          <note type="speaker" n="ac10e0f0">
            Anf. 73 OWE HELLBERG (v):
          </note>
          <u who="Q5798912" xml:id="i-5d9ecb24bbc5e405-0" n="3d61e20f">
            <seg n="c9784ce3">
              Fru talman! Jag har en fråga till Lena Sommestad.
            </seg>
            <seg n="0279541b">
              Det pågår en omfattande utbyggnad av det mobila nätet för telefoni.
              8 000 master har satts upp och lika många ska sättas upp. Antalet
              basstationer som sätts upp är betydligt fler. Det är många människor
              som känner oro för det här, och kommunernas inflytande och möjlighet
              att bestämma var masterna ska stå någonstans är mycket svagt.
            </seg>
            <seg n="e095ea8c">
              Nu finns ett utredningsförslag som säger att kommunerna åtminstone
              ska kunna tvinga teleoperatörerna att placera sin utrustning på
              en och samma mast. Det skulle kunna minska antalet master betydligt.
            </seg>
            <seg n="5c36e299">
              Min fråga är då: Kommer regeringen att lägga fram det här förslaget
              och i så fall när?
            </seg>
          </u>
          <note type="speaker" n="9c1bb692">
            Anf. 74 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-19" n="ad2981e4">
            <seg n="92998a04">
              Fru talman! När det gäller utbyggnaden av mobiltelenätet är jag
              väl medveten om den oro som många känner. Samtidigt känner jag
              mig väldigt trygg med vad vi i dag vet om de risker som finns.
              De behöver inte känna den här oron när det gäller mobilmasterna.
            </seg>
            <seg n="b836930a">
              Samtidigt är det mycket viktigt att det här sker på ett bra sätt,
              inte minst att man samutnyttjar master. Regeringen har vidtagit
              en rad åtgärder för att se till att samutnyttjande sker i högre
              grad än i dag. Den frågan ligger i dag hos infrastrukturminister
              Ulrica Messing som är ansvarig i regeringen för den här frågan.
              Jag vet att hon arbetar mycket intensivt med att se till att det
              här ska ske i största möjliga utsträckning, men jag kan inte i
              dag här i kammaren svara på exakt när hon kommer att lägga fram
              förslag. Men jag vet att hon arbetar med frågan.
            </seg>
          </u>
          <note type="speaker" n="697814c2">
            Anf. 75 OWE HELLBERG (v):
          </note>
          <u who="Q5798912" xml:id="i-5d9ecb24bbc5e405-1" n="3d61e20f">
            <seg n="fde933ef">
              Fru talman! Det blir naturligtvis fel person som svarar på frågorna.
              Det får jag be om ursäkt för. Men det är lite bråttom med det
              här eftersom utbyggnaden pågår för fullt. Teleoperatörerna har
              ju blivit tvingade att fullfölja det här uppdraget så fort som
              möjligt. Ska den här lagstiftningen till måste den komma så fort
              som möjligt.
            </seg>
            <seg n="206dfb03">
              Om människor känner oro eller inte tror jag att de avgör själva.
              Det tror jag inte ministern kan avgöra. Det finns oro även för
              de basstationer som finns. I Plan- och bygglagsutredningens betänkande
              föreslogs det bland annat att även basstationer ska omfattas av
              bygglovsprövning.
            </seg>
            <seg n="299d1b00">
              Jag undrar naturligtvis vilken regeringens inställning är i den
              frågan.
            </seg>
          </u>
          <note type="speaker" n="2be3473a">
            Anf. 76 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-20" n="ad2981e4">
            <seg n="669461a7">
              Fru talman!
            </seg>
            <seg n="5686135b">
              I vad mån basstationerna ska omfattas av bygglovsprövning är
              naturligtvis en fråga som kommer att beredas av regeringen. Vi
              kommer också att lyssna noga på remissinstanserna. Det här är
              ett sätt att se till att vi får bättre information och en bättre
              öppenhet om var mobiltelestationer placeras. Det kan vara önskvärt.
              Men jag kan i dag inte föregå den beredning vi ska göra i regeringen
              av den här frågan.
            </seg>
            <seg n="681c88b9">
              Vi är väl medvetna om brådskan i fråga om att samutnyttja master.
              Problemet här har varit att mobiltelefonoperatörerna tyvärr inte
              själva har velat bidra till det arbetet på önskat sätt. Det har
              gjort att regeringen har fått återkomma med nya åtgärder för att
              se till att det här verkligen sker. Vi arbetar med den skyndsamhet
              som är möjlig med den här frågan för att se till att det här löses
              på bästa sätt. Vi ska inte ha onödigt många master utan vi ska
              samutnyttja dem i den utsträckning som går.
            </seg>
            <seg n="9bbed8a1">
              Överkonsumtion av medicin
            </seg>
          </u>
          <note type="speaker" n="f9880c07">
            Anf. 77 LARS GUSTAFSSON (kd):
          </note>
          <u who="Q5777864" xml:id="i-656369c9a67fac31-0" n="0d387613">
            <seg n="caffc64b">
              Fru talman! Jag har en fråga till statsrådet Ylva Johansson.
              Den gäller den överkonsumtion av medicin som vi har i Sverige
              i dag.
            </seg>
            <seg n="9dfaefac">
              Det går i dag att bota alltfler sjukdomar med medicin. Det vet
              vi. Dessvärre är överkonsumtionen av läkemedel väldigt stor, både
              inom äldrevården och inom psykvården. Ibland motverkar en patients
              mediciner varandra vilket faktiskt hindrar ett botande eller att
              man uppnår effekt av medicinen.
            </seg>
            <seg n="82089a1d">
              Jag undrar vad ministern avser att göra för att få ned överkonsumtionen
              av medicin på bland annat våra äldreboenden.
            </seg>
          </u>
          <note type="speaker" n="27433107">
            Anf. 78 Statsrådet YLVA JOHANSSON (s):
          </note>
          <u who="unknown" xml:id="i-dbb04f1c6ea190df-4" n="ad2981e4">
            <seg n="b92540a3">
              Fru talman! Överförskrivning och överkonsumtion av läkemedel
              är ett mycket allvarligt problem, inte minst bland våra äldre.
              Det orsakar väldigt mycket lidande. Det finns uppgifter om att
              ungefär 25 % av de äldre som kommer in till akuten gör det på
              grund av felmedicinering. Nyligen kom en uppgift från Skåne om
              att det var så mycket som 40 % av de äldre som kommer in på akutmottagningar
              som gör det på grund av felaktiga läkemedel eller överdosering
              av läkemedel. Det är ett mycket allvarligt problem.
            </seg>
            <seg n="60d2fdca">
              I våras lade regeringen fram en proposition om ett nytt läkemedelsregister
              som riksdagen biföll. Det betyder att vi just nu håller på att
              sätta upp ett läkemedelsregister på Apoteket. Det kommer inom
              några veckor att vara i funktion.
            </seg>
            <seg n="2e762499">
              Det innebär att vi skapar en möjlighet för läkare och farmaceuter
              att kunna gå in och se vilka läkemedel en patient redan har. Detta
              förutsätter patientens medgivande, vilket jag också tror att man
              kommer att få i så gott som alla fall. Det är ett viktigt verktyg
              för att möjliggöra för den förskrivande läkaren att ta hänsyn
              till de läkemedel som patienten redan har för att undvika överförskrivning.
            </seg>
          </u>
          <note type="speaker" n="d2fc95a4">
            Anf. 79 LARS GUSTAFSSON (kd):
          </note>
          <u who="Q5777864" xml:id="i-656369c9a67fac31-1" n="0d387613">
            <seg n="2c58b2dc">
              Fru talman! Tack för svaret! Jag hörde talas om en patient som
              hade 16 olika läkemedel, varav flera var kontraproduktiva för
              patienten i fråga. Det beror på att det är olika förskrivare som
              har skrivit ut dem, gissar jag.
            </seg>
            <seg n="2600cc56">
              Frågan är då om det inte skulle vara dags att ta upp den här
              diskussionen med Landstings- och Kommunförbunden. Vi vet också
              att det skiljer väldigt mycket mellan olika landsting när det
              gäller hur stor överkonsumtion man har. Det finns tydligen ganska
              mycket att göra sett över Sverige. Vi skulle spara mycket lidande
              och dessutom mycket kostnader för huvudmännen.
            </seg>
            <seg n="e817cf54">
              Min fråga är om inte Ylva Johansson kan fundera på att ta en
              diskussion med landstingen och med Kommunförbundet.
            </seg>
          </u>
          <note type="speaker" n="15f1f228">
            Anf. 80 Statsrådet YLVA JOHANSSON (s):
          </note>
          <u who="unknown" xml:id="i-dbb04f1c6ea190df-5" n="ad2981e4">
            <seg n="f3ba23aa">
              Fru talman! Jag kan försäkra Lars Gustafsson om att den diskussionen
              är väldigt levande och att den pågår ständigt. Jag kom springande
              sent in i kammaren till frågestunden eftersom jag just hade haft
              en sådan diskussion med kommunerna och landstinget i Örebro län,
              där man faktiskt har jobbat mycket framgångsrikt med att gå igenom
              läkemedelsförskrivningen och även fått ned kostnaderna väldigt
              kraftigt. Det här är en mycket levande dialog.
            </seg>
            <seg n="0a4a23a7">
              Medvetenheten är i dag stor hos sjukvårdshuvudmännen, menar jag,
              men det krävs också att de har verktyg, och med det nya läkemedelsregistret
              får de ett av de viktiga verktygen som möjliggör den här typen
              av genomgångar.
            </seg>
          </u>
          <note n="bc5d9a81">
            Reach
          </note>
          <note type="speaker" n="852db94c">
            Anf. 81 LARS LINDBLAD (m):
          </note>
          <u who="Q5954253" xml:id="i-58eff338fbfeabb0-0" n="0f186eda">
            <seg n="f099c8ff">
              Fru talman! För ungefär en timme sedan tog en gemensam europeisk
              kemikaliepolitik ett jättekliv framåt när Europaparlamentet fattade
              beslut om Reach. Det är glädjande att sex av kammarens sju partier
              kom fram till att förslaget är så pass bra eller så pass odåligt
              att vi alla kan stödja den kompromiss som föreligger. Bara ett
              svenskt parti, i denna kammare i alla fall, röstade emot förslaget,
              nämligen Miljöpartiet. Inte idémässigt men i praktiken har Miljöpartiet
              därmed gjort gemensam sak med dem som vill stoppa Reach, det vill
              säga de som stöder den tyska kemikalieindustrin.
            </seg>
            <seg n="78c9558f">
              Jag har därför två frågor till miljöministern eller näringsministern,
              hur ni nu bedömer att ni vill svara.
            </seg>
            <seg n="d79a3d5e">
              Jag vill börja med att försäkra mig om att regeringen inte kommer
              att göra om Miljöpartiets misstag att rösta mot Reach i ministerrådet
              utan stöder den kompromiss som nu växer fram, eftersom kompromissen
              i Europaparlamentet verkar ligga ganska nära den kompromiss som
              det brittiska ordförandeskapet står för.
            </seg>
            <seg n="f4b91f95">
              Den andra frågan är: Hur ska regeringen övertyga sitt samarbetsparti
              att inte agera så huvudlöst som man nu har gjort i Strasbourg?
            </seg>
          </u>
          <note type="speaker" n="afe17c50">
            Anf. 82 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-21" n="ad2981e4">
            <seg n="6dbfcc2e">
              Fru talman! Låt mig säga att vi är glada att Reach har kommit
              så här långt. Samtidigt är vi också besvikna över att vi inte
              har fått ett bättre Reach än det blev i den här kompromissen.
              Och jag är besviken över att det är så många borgerliga parlamentariker
              som inte har stått upp för svensk kemikaliepolitik på det sätt
              som man kunde ha önskat under hela den här långa processen.
            </seg>
            <seg n="9ca00f13">
              Nu har vi en kompromiss i parlamentet. Thomas Östros och jag
              kommer i rådet att fortsätta arbeta med det brittiska kompromissförslaget,
              som ligger mycket nära det här. Vi kommer att arbeta fram till
              slutet för att det ska bli så bra som möjligt ur en rad olika
              synpunkter, både när det gäller miljö och när det gäller företagens
              möjlighet att hantera den här lagstiftningen. Det finns en del
              kvar att göra och det kommer vi att jobba hårt för. Men vi tycker
              att britternas arbete är bra och att det är en grund för beslut.
            </seg>
            <seg n="a2e6234d">
              Jag tycker inte att Miljöpartiets agerande är mer huvudlöst än
              det jag såg från Moderaterna i Europaparlamentet. De uttalar att
              det här i första hand handlar om handelspolitik, om de var rätt
              citerade. Det här är i första hand en viktig miljöfråga. Jag hoppas
              att vi i fortsättningen ska kunna jobba bra med de här frågorna.
              Jag är besviken på att stödet inte har funnits fullt ut i parlamentet.
            </seg>
          </u>
          <note type="speaker" n="7db61944">
            Anf. 83 LARS LINDBLAD (m):
          </note>
          <u who="Q5954253" xml:id="i-58eff338fbfeabb0-1" n="0f186eda">
            <seg n="69a91b05">
              Fru talman! Som jag sade var det sex partier, bland dem Socialdemokraterna
              och Moderaterna, som nu röstade för den kompromiss som ligger
              i parlamentet. Det är en viktig bas. Miljöpartiet skiljer ut sig
              och ställer sig helt vid sidan av.
            </seg>
            <seg n="5e02361e">
              EU handlar om att hitta gemensamma lösningar på gemensamma problem.
              Jag tycker att EU nu visar en enorm styrka i att komma överens
              i en mycket svår fråga som har betydelse för miljön men också
              för konkurrenskraften i Europa. Man har nu hittat en kompromiss.
            </seg>
            <seg n="f3297c88">
              Jag anser att den nuvarande kompromissen är nära den brittiska
              kompromissen. Miljöministern har själv sagt att hon stöder den,
              och det är också Margot Wallströms bedömning. Jag förstår inte
              riktigt var kritiken kommer från när vi faktiskt har röstat på
              samma förslag klockan ett i dag.
            </seg>
          </u>
          <note type="speaker" n="731c931e">
            Anf. 84 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-22" n="ad2981e4">
            <seg n="9d15275a">
              Fru talman! Vi står ganska långt ifrån varandra i kemikaliepolitiken.
              I EU måste vi komma till enighet även när vi står långt ifrån
              varandra.
            </seg>
            <seg n="f5188d59">
              Jag är enig om att det är bra att vi har kommit fram till en
              kompromiss där vi kan gå vidare. Vi har varit tydliga om att det
              finns stora brister i förslaget, och det har även Socialdemokraterna
              i parlamentet varit. Vi hade velat se att vi kunde få data om
              alla kemikalier som kommer ut på marknaden. Det handlar om att
              få tillräcklig kunskap, och det gäller alla kemikalier, även i
              låga volymer. Det får vi tyvärr inte med det förslag som nu finns
              på bordet. Men vi kommer att få en bättre lagstiftning än vi har
              i dag.
            </seg>
            <seg n="d63b662a">
              Jag kommer därför att tillsammans med Thomas Östros fortsätta
              att arbeta för att se om vi kan få ytterligare förbättringar i
              förslaget. Sedan stöder vi att vi når en överenskommelse. Det
              är viktigt.
            </seg>
            <seg n="9a7c4085">
              Föreningsfriheten för barn och ungdomar
            </seg>
          </u>
          <note type="speaker" n="521e4ecf">
            Anf. 85 MARIETTA DE POURBAIX-LUNDIN (m):
          </note>
          <u who="Q4973390" xml:id="i-86cdd9347a439369-0" n="289903e8">
            <seg n="db0f3e01">
              Fru talman! I Haninge sköter Unga Örnar driften av en fritidsgård
              som ligger i anslutning till en skola. Det har nu kommit fram
              att de barn och ungdomar som har köpt gårdskort kollektivt har
              anslutits till Unga Örnar, detta utan att de självständigt har
              fått ta ställning till ett medlemskap.
            </seg>
            <seg n="18f5077e">
              Därför vill jag fråga utbildnings- och kulturminister Leif Pagrotsky
              vad han kommer att göra för att säkerställa att även barn och
              ungdomar omfattas av den grundlagsstadgade föreningsfriheten som
              vi har i Sverige.
            </seg>
          </u>
          <note type="speaker" n="45b7a9e7">
            Anf. 86 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-23" n="65ff72a3">
            <seg n="95fe940a">
              Fru talman! Jag ska fråga statsrådet Lena Hallengren hur det
              förhåller sig med sakfrågan och be henne titta närmare på vad
              saken gäller.
            </seg>
          </u>
          <note type="speaker" n="f26a7499">
            Anf. 87 MARIETTA DE POURBAIX-LUNDIN (m):
          </note>
          <u who="Q4973390" xml:id="i-86cdd9347a439369-1" n="289903e8">
            <seg n="a9e364df">
              Fru talman! Utbildnings- och kulturministern är faktiskt ansvarig
              för Ungdomsstyrelsen, som ger pengar till Unga Örnar. Den ligger
              under Kulturdepartementet.
            </seg>
            <seg n="14149d50">
              Men låt mig ställa min fråga
            </seg>
          </u>
          <note type="speaker" n="ef22156e">
            Anf. 88 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-46f2dc6b162a62be-2" n="65ff72a3" next="i-d15207aacc161a0a-2">
            <seg n="f98f4983">
              Snälla, fru talman, jag berättade att detta är Lena Hallengrens
              bord. Hon har ansvar för just det frågan gäller. Ska det vara
              någon mening med de debattregler som vi har enats om här ska detta
              hänskjutas till ett tillfälle när hon är med, till interpellationer
              eller skriftliga frågor. Det finns massor av tillfällen att göra
              detta
            </seg>
          </u>
          <note n="01ec9b84">
            Anf. 89 ANDRE VICE TALMANNEN:
          </note>
          <u who="Q3296958" xml:id="i-d15207aacc161a0a-2" n="65ff72a3" prev="i-46f2dc6b162a62be-2">
            <seg n="4e53f93e">
              Nu var det Marietta de Pourbaix-Lundin som hade ordet. Hon har
              en övergripande fråga att ställa. Det är naturligtvis helt okej
              om ministern inte kan svara på frågan, men Marietta de Pourbaix-Lundin
              har rätt till en följdfråga. Den gav jag henne. Marietta de Pourbaix-Lundin
              får fortsätta att ställa frågan. Sedan får ministern avgöra om
              han vill svara eller inte.
            </seg>
          </u>
          <note type="speaker" n="692597ab">
            Anf. 90 MARIETTA DE POURBAIX-LUNDIN (m):
          </note>
          <u who="Q4973390" xml:id="i-86cdd9347a439369-2" n="289903e8">
            <seg n="008aaee2">
              Fru talman! Jag hade hoppats att Leif Pagrotsky skulle vara lika
              upprörd som jag över att man kränker föreningsfriheten i Sverige.
              Det allvarliga är att Unga Örnar på det här sättet har tillskansat
              sig ett bidrag som de inte har rätt till. Det är samma fiffel
              som SSU har hållit på med när det gäller medlemsregister. Jag
              konstaterar att det tydligen har spridit sig till Unga Örnar också.
            </seg>
            <seg n="bdb018ed">
              Rening av Östersjön
            </seg>
          </u>
          <note type="speaker" n="43c63cad">
            Anf. 91 STAFFAN DANIELSSON (m):
          </note>
          <u who="Q5616883" xml:id="i-c1eaa863e7ae0565-0" n="5689b568">
            <seg n="18d519ac">
              Fru talman! Östersjöns miljötillstånd är inte bra. Bland annat
              är algblomningarna mycket stora. Sverige har genom åren investerat
              många miljarder kronor i framför allt kväverening för att åtgärda
              problemen. Tyvärr har inte problemen minskat. Tvärtom.
            </seg>
            <seg n="aab66699">
              En del svenska forskare har kritiserat just den massiva kvävereningen
              som tveeggad, att den möjligen till och med kan förvärra problemen.
              Ju mindre kväve som tillförs Östersjön, ju mer livsutrymme för
              de kvävefixerande alger som ur luften tillverkar kanske lika mycket
              kväve som vi till stora kostnader har renat bort. Forskarna anser
              i stället att fosforreningen måste intensifieras.
            </seg>
            <seg n="ecb6995c">
              Nu har fem världsledande forskare på Naturvårdsverkets uppdrag
              kommit med sin rapport som bejakar de kritiska forskarnas verklighetsbild,
              vilket är mycket anmärkningsvärt. Avser miljöministern att agera
              mot bakgrund av det nya läget?
            </seg>
          </u>
          <note type="speaker" n="6a662f87">
            Anf. 92 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-24" n="ad2981e4">
            <seg n="fcc20e57">
              Fru talman! Låt mig först säga att det är en överdriven motsättning
              som Staffan Danielsson pekar på. Sverige var först i världen med
              att göra riktigt stora insatser för att minska fosforutsläppen.
              Vi har en genomsnittlig reduktion av fosfor i våra reningsverk
              som ligger på 96 %. När denna stora insats var genomförd i stort
              sett överallt övergick vi till att också börja rena kväve.
            </seg>
            <seg n="3b2ab0b3">
              Det finns en stor medvetenhet om att både fosfor och kväve behöver
              tas bort. Det finns en ökad medvetenhet om balansen. Det är precis
              som Staffan Danielsson säger viktigt att vi ser vidare på detta.
              Det kommer vi att göra. Vi kommer också fortsatt att se vidare
              på möjligheter att ytterligare reducera utsläppen av fosfor. Vi
              tar del av rapporten. Den är mycket viktig, och den kommer självklart
              att påverka oss. Men det är ingen dramatik i det här på det sätt
              som Staffan Danielsson vill låta påskina.
            </seg>
          </u>
          <note type="speaker" n="ed3d9e4c">
            Anf. 93 STAFFAN DANIELSSON (c):
          </note>
          <u who="Q5616883" xml:id="i-c1eaa863e7ae0565-1" n="5689b568">
            <seg n="dfe2e51d">
              Fru talman! När man hör debatten mellan de olika forskarlägren
              är det mycket dramatik med mycket prestige och motsättningar.
              De forskare som regeringens miljövårdsberedning har lyssnat till
              och som ingår i samma miljövårdsberedning har hävdat att just
              kvävereningen är oerhört viktig. Man har kritiserat starkt både
              de kritiska forskarna från Göteborg men även de fem internationella
              forskare som har kommit med sin enhälliga rapport.
            </seg>
            <seg n="024b62ed">
              Är miljöministerns förtroende för Miljövårdsberedningen obrutet
              när den så ensidigt har bejakat en av de två verklighetsbilder
              som finns?
            </seg>
          </u>
          <note type="speaker" n="91e3928e">
            Anf. 94 Statsrådet LENA SOMMESTAD (s):
          </note>
          <u who="unknown" xml:id="i-c45385b3674109cc-25" n="ad2981e4">
            <seg n="84dccfe3">
              Fru talman! Jag har ett mycket stort förtroende för regeringens
              miljövårdsberedning. Jag vet att några forskare är med i Miljövårdsberedningen
              och att några inte är med där.
            </seg>
            <seg n="5220a9ee">
              Det är viktigt att vi ser att det finns ett behov av både kväve-
              och fosforrening. Kvävereningen behövs också för andra typer av
              algblomningar. Jag anser fortfarande att vi inte ska låta oss
              förledas av en tidningsdebatt som gärna vill blåsa upp motsättningarna.
              Vi jobbar väldigt systematiskt och noggrant för att se till att
              forskningsresultaten förs över i bra insatser. Det kommer att
              bland annat innebära ökade insatser för att minska fosforutsläppen
              från punktkällor på andra sidan Östersjön och från enskilda avlopp
              i Sverige.
            </seg>
            <seg n="8959bfe9">
              Vi vet också att det är befintligt fosfor på botten i Östersjön
              som spelar en viktig roll. Det behövs ett helhetsgrepp. Vi ska
              verka för en bra dialog med forskarna och en bra dialog mellan
              forskarna.
            </seg>
            <seg n="c30711ec">
              Statsbidrag till friskvården
            </seg>
          </u>
          <note type="speaker" n="1dd03b37">
            Anf. 95 RUNAR PATRIKSSON (fp):
          </note>
          <u who="Q6037205" xml:id="i-e97aa61e154fff7d-0" n="981a44e9">
            <seg n="1b9150e5">
              Fru talman! Jag ställer min fråga till folkhälsominister Morgan
              Johansson.
            </seg>
            <seg n="80232bf6">
              Morgan Johansson har många namn. Jag har också hört friskvårdsminister.
              Det råkar vara så att jag i dag har besök på läktaren av 15 friskvårdare
              från Värmland. Jag tänkte ge hälsoministern i uppdrag att på den
              korta tid som här ges tala om för friskvårdarna i Värmland vad
              regeringens politik är inom friskvårdsområdet. De har fått noga
              reda på vad Folkpartiet tycker. Jag ger nu ordet till folkhälsoministern
              att för mina besökare i riksdagen tala om regeringens friskvårdspolitik.
            </seg>
          </u>
          <note type="speaker" n="7dde1ba7">
            Anf. 96 Statsrådet MORGAN JOHANSSON (s):
          </note>
          <u who="unknown" xml:id="i-dbb04f1c6ea190df-6" n="ad2981e4">
            <seg n="6e20782c">
              Fru talman! Tack Runar och välkomna till er på läktaren. Jag
              hoppas att ni får ett bra besök här.
            </seg>
            <seg n="ea27fba5">
              Regeringens politik för friskvården är omöjlig att redogöra för
              på en minut. Låt oss efter den här frågestunden samlas utanför
              kammaren. Sedan kan vi ha en diskussion om vad ni skulle önska
              ytterligare för insatser från regeringens sida. Vi kan klara av
              att ta en längre diskussion i foajén.
            </seg>
          </u>
          <note type="speaker" n="933b40cd">
            Anf. 97 RUNAR PATRIKSSON (fp):
          </note>
          <u who="Q6037205" xml:id="i-e97aa61e154fff7d-1" n="981a44e9">
            <seg n="91a2f9d8">
              Fru talman! Jag har en liten fråga vi kan ta här. Vi tackar,
              och vi ska se till att vara här efter frågestunden.
            </seg>
            <seg n="0b9029a8">
              Det är en fråga om ekonomin. Barn- och äldrevård är välorganiserad
              med bidrag och stöd från landsting och kommuner. Men friskvården
              är inte säkert organiserad via budgetar.
            </seg>
            <seg n="2170f9d8">
              Är det någon diskussion om att friskvården också ska få statsbidrag
              direkt ut i kommunerna för att bli mer planlagd i alla kommuner
              i Sverige?
            </seg>
          </u>
          <note type="speaker" n="6993a5f5">
            Anf. 98 Statsrådet MORGAN JOHANSSON (s):
          </note>
          <u who="unknown" xml:id="i-dbb04f1c6ea190df-7" n="ad2981e4">
            <seg n="1178c532">
              Fru talman! Vi för hela tiden den diskussionen med kommunerna,
              och också med landstingen. Jag kan inte i dagsläget redovisa direkt
              öronmärkta statliga statsbidrag. Däremot gäller det hela tiden
              att ligga på för att diskutera med kommunsektorn så att man får
              upp ögonen för vilka stora ekonomiska förtjänster man gör genom
              att satsa på friskvård.
            </seg>
            <seg n="d09fbbb9">
              I går var det ett nyhetsinslag på Ekot om ett antal verkstadsföretag
              som hade valt att satsa på friskvård. Jag tror att det var Volvo
              Lastvagnar, Stora Enso och ytterligare företag. Det innebar inte
              bara att människor mådde bättre utan också att man kunde räkna
              hem det i det egna företagets budget, genom ökad produktivitet
              och minskad sjukfrånvaro i det egna företaget.
            </seg>
            <seg n="41f68d00">
              Det tänkandet måste vi också ha in i kommunsektorn, och det bidrar
              jag gärna med.
            </seg>
            <seg n="12a88221">
              Stödköp av den svenska kronan
            </seg>
          </u>
          <note type="speaker" n="e0d79b97">
            Anf. 99 JOHAN LÖFSTRAND (s):
          </note>
          <u who="Q4563305" xml:id="i-127a7d7d7ac99be1-0" n="41eb79d9">
            <seg n="73e19817">
              Fru talman! Jag vill ställa min fråga till Leif Pagrotsky.
            </seg>
            <seg n="baad874a">
              I dag går det att på både TT och ett antal webbtidningar läsa
              att Moderaternas chefsekonom har gått ut och krävt att Riksbanken
              ska stödköpa svenska kronor. I Dagens Industri säger Anders Borg
              att kronan har försvagats så pass mycket de senaste dagarna att
              Riksbanken måste överväga att stödköpa svenska kronor för att
              hejda raset.
            </seg>
            <seg n="f7d4413f">
              Jag tycker att det är anmärkningsvärt att en före detta anställd
              på Riksbanken säger detta. Han är också representant för ett av
              de partier som tydligast både här i kammaren och i medier har
              gått ut och kritiserat andra partier som vid olika tillfällen
              har haft synpunkter på den politik som Riksbanken för.
            </seg>
            <seg n="d35dffa2">
              Min fråga till ministern är hur han ställer sig gällande sådana
              här uttalanden.
            </seg>
          </u>
          <note type="speaker" n="472a2cb4">
            Anf. 100 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-26" n="65ff72a3">
            <seg n="fe89d45e">
              Fru talman! Efter att själv då och då uttalat en liten anonym,
              försynt bisats i penningpolitiska frågor har jag råkat ut för
              ett raseri från till exempel moderat håll. Jag måste säga att
              jag tycker att det som hände i dag var trevligt, att jag fick
              ett mejl från Moderaterna med Anders Borgs förslag, analyser och
              kommentarer. Jag välkomnar det. Jag tycker att det var lite trivsamt.
            </seg>
            <seg n="0a6814f1">
              Sakfrågan gäller att Anders Borg är oroad för att politiken är
              expansiv och stimulerar konjunkturen och menar att man ska ingripa
              mot det genom en exceptionellt kraftfull och effektiv åtgärd som
              att stödköpa kronor. Det resonemanget förstod jag dock inte.
            </seg>
            <seg n="b6ccbb30">
              Sverige befinner sig i en lågkonjunktur. Är det någon gång man
              ska ha expansiv politik är det nu. Ska man göra något åt det och
              gripa in med stödköp förstår jag inte hur det skulle verka. Det
              brukar inte fungera effektivt. Det har inte gjort det när Anders
              Borg har varit med om det tidigare på Riksbanken.
            </seg>
            <seg n="85ac6302">
              Just i dessa dagar, när vi firar jubileet för den rörliga växelkursen,
              tycker jag att vi ska bejaka att kronan rör sig som den vill när
              vi har låg inflation och ställer in penningpolitiken på att inte
              vara stramare än vad som behövs för att hålla inflationen inom
              intervallet 2 %, ±1 %.
            </seg>
          </u>
          <note type="speaker" n="14062342">
            Anf. 101 JOHAN LÖFSTRAND (s):
          </note>
          <u who="Q4563305" xml:id="i-127a7d7d7ac99be1-1" n="41eb79d9">
            <seg n="97c7f8cd">
              Fru talman! Jag vill tacka ministern för svaret. Jag håller med
              ministern om att det är viktigt att vi har en debatt om den här
              frågan, men jag tror också att det är viktigt att vi alla är medvetna
              om att man ska utgå från att alla politiska företrädare ska ha
              samma möjligheter.
            </seg>
            <seg n="b62ec8bc">
              Jag tycker att det är lite synd att regeringens företrädare ibland
              får kritik för de uttalanden de gör, medan andra partier oftast
              går fria från de små uttalanden de gör.
            </seg>
            <seg n="c88f295a">
              Har ministern några ytterligare synpunkter på till exempel hur
              man skulle kunna jobba med målen för Riksbanken i framtiden? Finns
              det andra delar av Riksbankens politik som man kan jobba med?
              Nu pratar jag om målen snarare än de dagsaktuella frågorna.
            </seg>
          </u>
          <note type="speaker" n="1f898e4a">
            Anf. 102 Utbildnings- och kulturminister LEIF PAGROTSKY (s):
          </note>
          <u who="Q3296958" xml:id="i-c45385b3674109cc-27" n="65ff72a3">
            <seg n="4b2087df">
              Fru talman! Min åsikt är att det är bra att vi har en expansiv
              penningpolitik. Men jag blir alldeles häpen över det moderata
              alternativet. Överbud, jätteförsvagningar på statsbudgeten och
              stödköp av kronan det är en jätteoriginell kombination av ekonomisk-politiska
              åtgärder.
            </seg>
            <seg n="950354a9">
              Jag har varit med. Jag arbetade under en moderat partiledare
              som hette Gösta Bohman, och jag var också med när det satt en
              blivande moderat partiledare som hette Bo Lundgren i Finansdepartementet.
              Då var det stödköp, inte varje dag men kolossala belopp. Just
              i dessa dagar för 13 år sedan var det stödköp. Jag kommer inte
              ihåg summan, men jag tror att det var 10-miljardersnivån. Dagen
              efter var det lite mer. Och ytterligare nästa dag föll kronan.
              Carl Bildts största misslyckande jag påstår att det var hans största
              bedrift, hans största framgång.
            </seg>
            <seg n="7730273d">
              Jag vill varna för den kombinationen av ekonomisk-politisk analys
              och ekonomisk politik. I lågkonjunktur är det bra med en stimulerande
              politik som ger jobb i exportindustrin.
            </seg>
            <seg n="628d4122">
              Systembolaget
            </seg>
          </u>
          <note type="speaker" n="c74a11c0">
            Anf. 103 ANNE-MARIE PÅLSSON (m):
          </note>
          <u who="Q4768099" xml:id="i-0aaa4ced6aad714d-0" n="d6a270d0">
            <seg n="6aa8be2f">
              Fru talman! Jag har en fråga till Morgan Johansson eller Thomas
              Östros ni får väl se vem som känner varmast för att svara på den.
            </seg>
            <seg n="6d468e50">
              Det stormar på nytt kring Systembolaget. Förra gången var det
              mutanklagelser, och nu är det en fest för exakt 13,36 miljoner
              kronor för de anställda. För detta har statsministerns hustru
              fått mycket kritik hon har inte fått det i egenskap av statsministerns
              hustru, utan i egenskap av vd för Systembolaget.
            </seg>
            <seg n="ec5ae139">
              Hon slår ifrån sig och säger att personalen var väl värd allt
              detta. Och det må så vara. Men tidpunkten var sällsynt illa vald,
              med tanke på de skandaler som drabbat bolaget och att just nu
              pågår en rättslig prövning av mutanklagelserna.
            </seg>
            <seg n="f9ab1b92">
              Nu är det inte bara ledningen och Steen som ska kritiseras, utan
              också styrelsen. Jag utgår från att detta var en fråga för Systembolagets
              styrelse. Då är min fråga: När behandlades denna fråga av styrelsen?
              Vilket uppdrag fick regeringens representant i styrelsen jag förmodar
              att det var statssekreteraren i Socialdepartementet i fråga om
              hur vederbörande skulle förhålla sig till denna propå om att spendera
              13,36 miljoner kronor på en fest för Systembolagets anställda?
            </seg>
          </u>
          <note type="speaker" n="e93437f2">
            Anf. 104 Statsrådet MORGAN JOHANSSON (s):
          </note>
          <u who="unknown" xml:id="i-dbb04f1c6ea190df-8" n="ad2981e4">
            <seg n="f4467be2">
              Fru talman! Anne-Marie Pålsson kanske också ställer den frågan
              direkt till Moderaternas representant i styrelsen. Ni har ju en
              representant i Systembolagets styrelse.
            </seg>
            <seg n="860ff08f">
              Annars måste jag säga att jag unnar Systembolagets personal den
              här samlingen, konferensen, festen. Det var första gången på 13
              år man drog ihop personalen. Man firade 50-årsjubileum. Anne-Marie
              Pålsson säger att det var en dåligt vald tidpunkt. Ja, man väljer
              inte tidpunkt när man firar 50 år.
            </seg>
            <seg n="b3716b6f">
              Det har varit en tung tid för bolaget. Jag tror att det var bra
              att man gjorde den här samlingen. Jag skulle gärna ha varit med
              själv, men jag kunde inte vid det tillfället och skickade i stället
              en bandad hälsning.
            </seg>
            <seg n="3a7351d8">
              Jag har sett att Moderaterna har kritiserat detta för att det
              skulle vara skattebetalarnas pengar det ligger ute på er hemsida
              nu. Det är det inte. Det är Systembolagets egna pengar. Det går
              inga skattepengar till Systembolaget.
            </seg>
            <seg n="51884368">
              Jag tycker att vi ska unna personalen på Systembolaget denna
              fest och denna personalpolitiska insats. Jag tycker att det är
              fel att rycka ut och vara moraliskt indignerad på det sätt som
              Moderaterna, och andra partier, har gjort.
            </seg>
          </u>
          <note type="speaker" n="3dc66278">
            Anf. 105 ANNE-MARIE PÅLSSON (m):
          </note>
          <u who="Q4768099" xml:id="i-0aaa4ced6aad714d-1" n="d6a270d0">
            <seg n="357a9bdf">
              Fru talman! Det var inte det som min fråga gällde, utan min fråga
              gällde hur beslutet har fattats. Skälet till att jag ställer den
              här frågan är att de statliga bolagen, eller närmast ägarförvaltningen
              på Näringsdepartementet, gång på gång har kritiserats av Riksrevisionen
              för en formlös styrning. Nu var frågan hur beslut tas. Det är
              i och för sig inte skrivet i sten hur beslut ska tas och vem som
              ska ta besluten, men jag förmodar och utgår från att en fråga
              av den här karaktären tas av styrelsen.
            </seg>
            <seg n="bf151703">
              Min fråga till statsrådet Johansson var: Hur har beslutet fattats?
              Vilket uppdrag har regeringens företrädare fått när det gäller
              behandlingen av detta ärende i Systembolagets styrelse?
            </seg>
          </u>
          <note type="speaker" n="2d2923e3">
            Anf. 106 Statsrådet MORGAN JOHANSSON (s):
          </note>
          <u who="unknown" xml:id="i-5944bef94e9d789b-0" n="ad2981e4">
            <seg n="f41b5b68">
              Fru talman! Anne-Marie Pålsson känner väl till att regeringen
              inte går in i enskilda styrelseärenden på det här sättet. Det
              är inte det uppdrag som vi har. Vill hon veta hur det gick till
              får hon, som sagt var, fråga Moderaternas representant i Systembolagets
              styrelse som heter Ulf Melin. Där får du redogjort för vilket
              beslutsunderlag som fanns.
            </seg>
            <seg n="6e6966f8">
              Jag tycker att den här diskussionen har varit en storm i ett
              vattenglas. För första gången på 13 år drar man ihop personalen,
              i en situation efter att det några år har varit en tung tid för
              Systembolaget. Man firar sitt 50-årsjubileum genom den här samlingen.
              Jag unnar dem det. Men samtidigt får man då se att det rycker
              ut en massa tråkighetspolitiker som missunnar personalen det här.
            </seg>
            <seg n="14d91bc7">
              Man skulle gärna vilja ställa frågan. Det ordnas fester lite
              då och då i riksdagen också. Kanske till och med den moderata
              riksdagsgruppen har någon fest då och då, något slags personalpolitisk
              sammandragning? Jag skulle aldrig få för mig att kritisera det.
              Jag tycker då också att den här insatsen som man gjorde för Systembolaget
              var väldigt bra och välmotiverad.
            </seg>
          </u>
          <note n="ce4d958e">
            Anf. 107 ANDRE VICE TALMANNEN:
          </note>
          <u who="unknown" xml:id="i-6fd956e68316f1d2-0" n="ad2981e4">
            <seg n="aa249beb">
              Därmed var frågestunden avslutad. Jag tackar samtliga deltagande.
            </seg>
          </u>
          <note n="30a2d812">
            8 § (forts. från 6 §) Etisk prövning av djurförsök m.m. (forts.
            MJU5)
          </note>
          <note type="speaker" n="2ae7b7e8">
            Anf. 108 SVEN-ERIK SJÖSTRAND (v):
          </note>
          <u who="Q6179083" xml:id="i-5ad3da563744a822-0" n="f29f755d">
            <seg n="99305df1">
              Fru talman! Den härskande attityden när det gäller djurförsök
              är att djur är djur och människor är människor. Därför kan vi
              behandla djuren som vi vill.
            </seg>
            <seg n="0c269ea1">
              Dessa rader såg jag i ett flygblad från en djurskyddsorganisation.
              Det som är mest beklagligt är att tyvärr finns den här attityden
              hos alltför många. Påståenden som att vi kan behandla djuren som
              vi vill är etiskt godtyckliga och bortser från att djur precis
              som människor är kännande och medvetna varelser. Djur är inte
              några sinnesslöa robotar utan upplevande individer som naturen
              begåvat med skarpa sinnen och starka behov.
            </seg>
            <seg n="bb1db3bb">
              Att tillmäta en individs upplevelse mindre värde bara för att
              den individen tillhör en annan art är ologiskt och näst intill
              fördomsfullt. Vi människor kan inse att ett djur lider och känner
              smärta. Vi människor har därför ett ansvar att se till att vi
              när vi för våra egna syftens skull nyttjar djuren gör det med
              respekt för att vi hanterar kännande individer.
            </seg>
            <seg n="46607654">
              Användningen av försöksdjur är en komplicerad fråga som kräver
              noggranna etiska ställningstaganden. Djurs lidande ställs mot
              möjligheten att få tillgång till medicinsk eller biologisk kunskap.
              I Vänsterpartiets partiprogram säger vi: Plågsamma djurförsök
              måste avskaffas och ersättas av laboratoriebaserad teknik.
            </seg>
            <seg n="2bc0bbe1">
              I dag finns det i många fall alternativ till djurförsök, men
              fortfarande utförs djurförsök utan att de alternativa metoder
              som finns har prövats eller ens övervägts. Jag hoppas att de ändringar
              som vi nu föreslår i djurskyddslagens bestämmelser om djurförsök
              ska få den effekt som vi vill. Vi stramar upp och förtydligar
              regelverket, och vi understryker vikten av att användningen av
              försöksdjur begränsas till vad som är absolut nödvändigt.
            </seg>
            <seg n="44616a2d">
              Jag tycker att det är bra att det nu äntligen införs en definition
              av begreppen djurförsök och försöksdjur. Det är också bra att
              vi nu får ett krav på att en veterinär ska vara knuten till verksamheter
              med försöksdjur och att detta krav även ska gälla verksamhet som
              har äldre verksamhetstillstånd.
            </seg>
            <seg n="46592d3b">
              Fru talman! Kunskapen om livshotande sjukdomar är oerhört viktig.
              Självklart menar jag att om valet står mellan att rädda livet
              på en människa eller på ett djur så väger människans liv tyngre.
              Men någonstans når vi gränsen för vad som är acceptabelt. Hur
              mycket lidande kan vi utsätta djur för för att gynna våra egna
              intressen?
            </seg>
            <seg n="e7e3a7e0">
              Det viktigaste är att vi tillsammans utvecklar alternativa metoder.
              Det handlar om datamodeller och provrörstester. Men det handlar
              också om tester på mänskliga cellkulturer som ger testresultat
              som med större säkerhet kan överföras till hur vi människor reagerar
              på kemikalier än vad tester på en helt annan art gör.
            </seg>
            <seg n="6c9c4a23">
              Fler och fler börjar ifrågasätta djurförsök. I denna grupp finns
              även forskare. Djurförsöks värde är ganska ofta begränsat på grund
              av att det finns många olikheter mellan människor och djur. Vad
              jag vet så har det aldrig gjorts någon vetenskaplig utvärdering
              av djurförsöks verkliga värde. Påtryckningar från en aktiv allmänhet
              och aktiva djurrättsorganisationer har lyft fram fler fungerande
              alternativ till djurförsök. Det är bra att fler och fler vetenskapsmän
              börjar inse att de alternativa metoderna i många fall är billigare,
              mer pålitliga och därmed mer vetenskapliga än djurförsök. Det
              känns också bra att regeringen är positiv till att förstärka anslagen
              för att utveckla alternativa metoder, men det finns mycket mer
              att göra.
            </seg>
            <seg n="f97436b4">
              I reservation 10 skriver vi om utveckling av alternativa metoder
              och det nya synsätt som uttrycks i de fem r:ens princip. Sedan
              1959 har man talat om tre r refine , förfina eller minska lidandet,
              reduce , som står för att minska antalet och replace som alla
              vet står för att ersätta.
            </seg>
            <seg n="04398300">
              De två ytterligare r:en har tillkommit för att visa att det kan
              finnas forskning som inte ens bör utföras eftersom det handlar
              om dålig forskning eller att den saknar allmänintresse. Detta
              r kallas reject , det vill säga avvisa. Det femte r:et står för
              en omfördelning av resurserna, redirect resources , och innebär
              att man stöder en forskning som kan leda till att man kan förebygga
              sjukdomen och att man kan lösa problemen på annat sätt än med
              djurförsök. Det är väl alltid det bästa och det vi bör eftersträva.
            </seg>
            <seg n="0d4c8e1e">
              Därför vill jag avslutningsvis säga att jag givetvis står bakom
              våra två reservationer, men eftersom jag vet att kammaren inte
              brukar uppskatta långa voteringar så yrkar jag bifall endast till
              reservation 10.
            </seg>
          </u>
          <note type="speaker" n="d60ef43b">
            Anf. 109 SVEN GUNNAR PERSSON (kd) replik:
          </note>
          <u who="Q6043789" xml:id="i-5402dec45474a85d-3" n="fd42b532">
            <seg n="5add5028">
              Fru talman! Jag hade inte tänkt förlänga den här eftermiddagens
              debatt särskilt mycket om inte min kära kollega från miljö- och
              jordbruksutskottet hade sagt så fantastiska saker här.
            </seg>
            <seg n="fb9921bb">
              För det första påstår du att det finns de som säger att man kan
              behandla djur precis som man vill. Vilka är det som säger det?
            </seg>
            <seg n="65876cf5">
              Du kritiserar dem som menar att djur kan ha mindre värde än människor.
              Jag frågar då: Har djur precis samma värde som människor? Har
              vi inte rätt att ha djuren i vår tjänst med en omsorgsfull hantering?
            </seg>
            <seg n="761487ea">
              Anser Vänsterpartiet att djurförsöken bör avskaffas? Blir det
              bättre för djuren om försöken sker någon annanstans än i Sverige?
            </seg>
            <seg n="7538c4f7">
              Det sista berörde jag i mitt anförande: Menar du alltså att man
              ska minska resurserna till forskning när det gäller att ta fram
              aidsmedicin, ebolavaccin, malaria-, tbc-, MS- och Parkinsonmediciner
              om den forskningen innebär djurförsök till förmån för försök som
              gäller att ta fram förebyggande åtgärder i stället?
            </seg>
            <seg n="cb0ea088">
              Jag tycker att det är rätt fantastiska slutsatser som Vänsterpartiet
              drar i sin reservation.
            </seg>
          </u>
          <note type="speaker" n="e35b7860">
            Anf. 110 SVEN-ERIK SJÖSTRAND (v) replik:
          </note>
          <u who="Q6179083" xml:id="i-5ad3da563744a822-1" n="f29f755d">
            <seg n="8126fb45">
              Fru talman! Med Sven Gunnar Persson brukar det vara så att han
              ställer väldigt många frågor. Man hinner aldrig besvara de frågor
              han ställer i ett replikskifte. Dock visar det på en aktivitet.
            </seg>
            <seg n="15f7c334">
              Jag tycker faktiskt att Sven Gunnar Persson borde lyssna lite
              mer. Jag vet inte men kanske har Sven Gunnar stoppat in någonting
              speciellt i öronen om det nu är Vänsterpartiets reservationer
              eller någonting annat.
            </seg>
            <seg n="a0c93bf3">
              Jag inledde med att tala om ett flygblad där en djurskyddsorganisation
              skriver att djur är djur och människor är människor och att vi
              därför kan behandla djuren som vi vill ungefär så. Det var vad
              jag inledde med. Men jag sade också att det var ett flygblad.
            </seg>
            <seg n="71b301fe">
              Tyvärr finns det lite grann av samma attityd i samhället. Jag
              tror att vi där har en informationsuppgift. Jag har inte påstått
              att djurförsök inte behövs. Sådana behövs, men vi behöver också
              utveckla de alternativa metoderna. Vi behöver göra väldigt mycket
              på det området. Jag tror att djurförsök ska användas så lite som
              möjligt. Det är vi nog egentligen överens om.
            </seg>
            <seg n="6907b694">
              Vi har arbetat med de tre r:en sedan år 1959. Men det behövs
              nog mer. Därför skriver vi både i vår reservation och i vår motion
              om de fem r:en. Annars är vi ganska överens med regeringen vad
              gäller den proposition som vi i dag diskuterar. Vi har fått igenom
              en hel del saker. Med direktiven till Djurskyddsmyndigheten tror
              jag att vi kommer att nå en bit längre.
            </seg>
          </u>
          <note type="speaker" n="c53f611d">
            Anf. 111 SVEN GUNNAR PERSSON (kd) replik:
          </note>
          <u who="Q6043789" xml:id="i-5402dec45474a85d-4" n="fd42b532">
            <seg n="0bb9c40e">
              Fru talman! Ja, Sven-Erik, jag har stoppat in hörapparaten. Jag
              hörde precis vad du sade, vilket du nu upprepat att det finns
              samma attityder och tendenser i samhället, att man kan behandla
              djur som man vill. En sådan signal kan fångas upp av de forskare
              och av dem som arbetar med djurförsök enligt de regler som nu
              finns. Är det dessa du menar, eller vilka menar du, som har nämnda
              attityd? Jag tror att de som sysslar med att ta fram olika mediciner
              för att bekämpa allvarliga sjukdomar skulle vilja ha en tydlig
              signal från Vänsterpartiet om att de faktiskt inte är några bovar
              och banditer som behandlar djur lite som de vill.
            </seg>
            <seg n="9294e1e1">
              Jag fick inget svar på mina frågor: Anser du att man ska ta pengar
              från forskning för viktiga mediciner där djurförsök ingår för
              att i stället lägga pengarna på förebyggande forskning och åtgärder?
              Och blir det bättre för djuren om djurförsöken sker någon annanstans
              än i Sverige?
            </seg>
          </u>
          <note type="speaker" n="9d1695f2">
            Anf. 112 SVEN-ERIK SJÖSTRAND (v) replik:
          </note>
          <u who="Q6179083" xml:id="i-33ee0c2fdd977655-0" n="f29f755d" next="i-fffef518250b68c0-0">
            <seg n="c5fe41b0">
              Fru talman! Naturligtvis behövs det forskning när det gäller
              de sjukdomar som Sven Gunnar här räknar upp. Aids behöver vi fortsatt
              forska kring. Men vi har också kunnat göra epidemiologiska studier.
              Jag tror också att vi ska göra mer kliniska försök. Att översätta
              det hela på lite större människogrupper är väldigt viktigt. Vi
              behöver också satsa mer på förebyggande. Helt kan vi nog inte
              minimera djurförsök när det gäller de svåra sjukdomarna, något
              som jag inte heller har framfört.
            </seg>
            <seg n="cd2a1f08">
              Det är viktigt att satsa på alternativ, till exempel datamodeller.
              Vi kan också titta närmare på våra egna celler och lära av det.
              Vi kan dessutom lära oss att samarbeta. Man behöver inte göra
              försök på försök på försök, utan resultatet måste spridas. Därigenom
              kan man minska djurförsöken.
            </seg>
            <seg n="6df6bedf">
              Jag tror att många samlade åtgärder kan göra att antalet djurförsök
              reduceras. Det är något som vi i Vänsterpartiet försöker arbeta
              för. Detta tror jag är viktigt. Det blir också alltfler som inser
              detta. Varför ska vi utsätta djur för smärta? Det är en etisk
              diskussion som vi måste föra. Jag tror att vi ändå är på rätt
              väg. Nämnda attityd har jag sett långt tillbaka. Det finns ju
              en del som har attityden att vi kan göra vad vi vill med djuren.
              Dock börjar den försvinna, och det är ett gott tecken.
            </seg>
          </u>
          <note n="fe6a18bf">
            Anf. 113 ANITA BRODÉN (fp) replik:
          </note>
          <u who="Q6179083" xml:id="i-fffef518250b68c0-0" n="f29f755d" prev="i-33ee0c2fdd977655-0">
            <seg n="0eb75969">
              Fru talman! Jag tror inte att det finns någon i denna kammare
              som inte månar om djuren och om att vi på alla sätt och vis ska
              ha ett högt och gott djurskydd. Men jag har några konkreta frågor
              till dig, Sven-Erik, och till Vänsterpartiet.
            </seg>
            <seg n="a8569435">
              Hur viktigt anser ni att forskningen, också spetsforskningen,
              är för Sveriges del? Det är min ena fråga.
            </seg>
            <seg n="dd58d0e7">
              Under din föredragning ifrågasatte du djurförsökens verkliga
              värde och antydde att det inte finns bevis för det. Men där skulle
              jag vilja be om motbevis. Tvekar Vänsterpartiet om att djurförsöken
              faktiskt inte har ett verkligt värde? I så fall räcker det väl
              med att nämna neurosedynet. Det är ett exempel på att djurförsöken
              kom in alldeles för sent i forskningen.
            </seg>
            <seg n="8ba615b7">
              Min tredje konkreta fråga är följande: Är det Vänsterpartiets
              uppfattning att man gör djurförsök när det går att använda alternativ,
              att man slarvar med det trots kostnader och allt vad det innebär?
              Jag undrar alltså om ni tvekar där och tror att forskare tar djuren
              lite lättvindigt när man i stället hade kunnat välja ett alternativ.
              Vi kan börja med dessa tre konkreta frågor.
            </seg>
          </u>
          <note type="speaker" n="5e79b342">
            Anf. 114 SVEN-ERIK SJÖSTRAND (v) replik:
          </note>
          <u who="Q6179083" xml:id="i-5ad3da563744a822-2" n="f29f755d">
            <seg n="93755c03">
              Fru talman! Svaret på den första frågan, den om spetsforskningen,
              är nog att samtliga partier i riksdagen är angelägna om att ha
              en spetsforskning och om att vi ska utveckla produkter. Det är
              vi väl helt överens om. Dock tror jag inte att grunden för att
              utveckla spetsforskning alltid är djurförsök. Så är det inte,
              utan man kan också satsa på alternativa metoder och kanske lägga
              större resurser på dessa. Vi lever ju inte i ett statiskt samhälle,
              utan den här forskningen måste vi också lägga resurser på, tror
              jag.
            </seg>
            <seg n="775df80e">
              Utskottet har till exempel besökt Astra Zeneca, och utskottet
              har varit en hel dag på Karolinska Institutet. Det var väldigt
              intressant och lärorikt. Vi fick ta del av deras bild av situationen.
              Det tror jag är viktigt trots att jag kanske är lite kritisk och
              kanske vill minimera djurförsöken lite mer än Folkpartiet. Men
              visst kan det vara så att det i vissa avseenden när man utvecklar
              läkemedel också behövs djurförsök, speciellt i början. Det vill
              vi inte slopa.
            </seg>
            <seg n="a4db4e4b">
              Jag sade inledningsvis att någon direkt utvärdering av effekterna
              av djurförsök inte har gjorts. Egentligen hade vi behövt den forskningen;
              vi hade behövt titta på samhällsnyttan.
            </seg>
            <seg n="bf1b3d44">
              Ja, det är väl så som Anita här säger, nämligen att vi beträffande
              neurosedynet behövde djurförsök och att de kom för sent. Det är
              sant. Men det finns ingen samlad bild av effekterna i samhället.
            </seg>
          </u>
          <note n="266bf032" type="speaker">
            Anf. 115 ANITA BRODÉN (fp) replik:
          </note>
          <u who="Q4765508" xml:id="i-a07b821e8d3954b8-0" n="0bedd6f3">
            <seg n="c4b169a7"/>
            <seg n="a347659f">
              Fru talman! Jag tror att det finns en väldigt samlad bild av
              behovet. Ibland fokuserar vi på just biomedicinsk forskning, men
              vi har ju också hela grundforskningen. Ska man, som jag sade i
              mitt anförande, kunna göra banbrytande upptäckter i vårt samhälle
              kan det behövas djurförsök.
            </seg>
            <seg n="ab5c0cb7">
              Sven-Erik hann inte svara på min fråga om han och Vänstern menar
              att djurförsök görs när alternativ finns, att man är lite slarvig
              där. Är det Vänsterpartiets uppfattning?
            </seg>
            <seg n="8a85fc5d">
              Den allra sista frågan som jag vill ställa är om du inte är lite
              oroad av den negativa attityd som finns bland många vänsterpartister
              vad gäller den möjlighet som ändå står mänskligheten till buds
              för att lösa många av de stora gåtorna innebärande att vi kan
              få använda en del djur i djurförsök.
            </seg>
          </u>
          <note type="speaker" n="872eefbe">
            Anf. 116 SVEN-ERIK SJÖSTRAND (v) replik:
          </note>
          <u who="Q6179083" xml:id="i-5ad3da563744a822-3" n="f29f755d">
            <seg n="17159c99">
              Fru talman! Det oroar mig inte, utan jag tycker att vi har en
              ganska bra diskussion om de här frågorna i mitt parti. Kanske
              hade den till och med behövt intensifieras så att vi hade fått
              ytterligare kunskap. Men jag tror att vi har en bra samhällsdebatt
              i de här frågorna, och det är bra.
            </seg>
            <seg n="f3c31096">
              När det gäller uppfattningen att vissa försök kanske görs om
              och om igen menar jag nog, sett till de fem r:en som vi försökt
              presentera, att vissa djurförsök etiskt är helt förkastliga.
            </seg>
            <seg n="50e890ee">
              Det kan vara vissa saker som är svåra att försvara, som tobaksindustrin,
              där vi har kunskapen och inte behöver göra försöken om och om
              igen. Jag har också sett vissa ansökningar som har avvisats därför
              att det gäller fall där försök har gjorts men där man inte har
              tillämpat forskningsresultaten och inte spridit dem. Jag tycker
              inte heller att man, till exempel för få igenom sin avhandling,
              bara ska göra djurförsök, utan man måste verkligen överväga om
              det är nödvändigt med djurförsök. Jag tror att det nu har blivit
              mycket bättre. Kompetensen i djurförsöksnämnderna har ökat. Vi
              har många mycket duktiga ledamöter i de etiska nämnderna. Därför
              är det betydligt mer sällan det händer att djurförsök görs direkt
              i onödan, men det förekommer.
            </seg>
          </u>
          <note type="speaker" n="ba7491b5">
            Anf. 117 JAN ANDERSSON (c):
          </note>
          <u who="Q5554833" xml:id="i-4147b7f10c21b814-3" n="95cb3f3e">
            <seg n="43d24d84">
              Fru talman! Jag vill börja mitt inlägg med att konstatera att
              den medicinska forskningen låt oss säga att de senaste 50 åren
              har gått framåt oerhört mycket. Jag tar cancerfallen som exempel.
              Det är fall som för kanske 30 år sedan i princip var omöjliga
              att bota. I dag är det ganska goda prognoser för att man ska kunna
              leva ett normalt liv igen.
            </seg>
            <seg n="d1060a10">
              Det är framsteg som har gjort att människoliv har räddats. De
              här framstegen har kunnat göras tack vare att vi har haft djurförsök.
              Det har varit en grundförutsättning för att nå dessa framsteg.
              Det är precis detta som den här frågan ytterst handlar om, om
              vi drar det till sin spets, det vill säga att djurens liv ställs
              mot människors liv. Jag tycker att det faktiskt är en ganska enkel
              grundinställning att människoliv alltid är mer värt än ett djurliv.
              Jag tycker att det är viktigt att ha det som grund i den här diskussionen.
            </seg>
            <seg n="5d552668">
              När jag har sagt det ska jag också säga att vi självklart ska
              använda så få djur som möjligt, och dem vi använder ska utsättas
              för så lite lidande som möjligt. Den grundläggande principen är
              för mig jätteviktig. Det är den utifrån att det finns krafter
              i samhället som står väldigt långt ifrån de här grundläggande
              principerna. Vi ser exempel där man bryter sig in på ställen där
              det bedrivs forskning med djur. Man frisläpper djuren och förstör
              forskning som i sin förlängning kanske gör det möjligt att rädda
              människoliv. Det är någonting som jag tycker att samhället måste
              tydligt ta ställning emot. Det är demokratiskt fattade beslut
              som man sätter sig över genom att agera på det sättet.
            </seg>
            <seg n="db2c6ca2">
              Sverige ligger i tätposition i världen när det gäller läkemedelsforskning.
              Det tycker jag att vi fortsatt ska göra. Det är oerhört viktigt
              att vi i dag sänder signaler till forskare och företag i den här
              sektorn att vi inte kommer att flagga ut svensk forskning. Det
              är varken vi eller de djur som det kanske forskas på någon annanstans,
              där det finns en sämre och svagare djurskyddslag, betjänta av.
              Vi ska inte sätta upp den typ av orimliga regler eller skapa osäkerhet
              som gör att man väljer att flytta forskning från Sverige.
            </seg>
            <seg n="3aee156c">
              Avslutningsvis vill jag än en gång fastslå: Så få djur som möjligt
              med så lite lidande och obehag som möjligt för djuren, men det
              ska vara på ett sätt att vi inte äventyrar svensk spetsforskning.
            </seg>
          </u>
          <note type="speaker" n="56ed81ae">
            Anf. 118 ÅSA DOMEIJ (mp):
          </note>
          <u who="Q4944988" xml:id="i-15fe7254a97368f3-1" n="87ccb653">
            <seg n="a5e682a3">
              Fru talman! Ledamöter! Vilken rätt har människan att använda
              djur för sina syften? Det är alltid en väldigt svår avvägning
              när man ska väga den mänskliga nyttan mot djurens lidande. Jag
              tycker att Anita Brodén beskrev det etiska dilemmat väldigt bra
              i sitt inlägg.
            </seg>
            <seg n="f44e3132">
              Vår hållning i Miljöpartiet är att vi ska använda djur i försök
              bara när det är absolut nödvändigt, att vi så mycket som möjligt
              ska arbeta för att stegvis kunna ersätta djurförsöken med andra
              alternativa metoder. Det här har varit en viktig fråga för oss
              i samarbetet med Socialdemokraterna och Vänsterpartiet. Det är
              roligt att kunna presentera den här propositionen tillsammans.
            </seg>
            <seg n="a9d782ee">
              Propositionen bygger på principen om tre r: refinement, reduction
              och replacement . Reduction , att minska antalet djur som används
              så mycket som möjligt, har faktiskt inte funnits med i lagstiftningen
              tidigare men kommer nu med. Det är ett väldigt viktigt förtydligande.
            </seg>
            <seg n="fbd2e63d">
              I propositionen beskrivs också ett myndighetsarbete för att få
              fram alternativ till djurförsök. Djurskyddsmyndigheten har fått
              medel för att kunna arbeta på ett systematiskt sätt och anslå
              pengar till forskare som utarbetar alternativa metoder. Egentligen
              är arbetet med djurförsöken ett helt paket som innefattar dels
              forskningsarbete, dels lagstiftning.
            </seg>
            <seg n="1bf3d379">
              Från Miljöpartiets sida skulle jag vilja komplettera de här tre
              r:en med ytterligare två. I utredningen Etisk prövning av djurförsök
              framhålls det att det skulle behövas två r till. Det ena är reject
              , och det är helt enkelt att säga nej till tveksam forskning eller
              när det innebär ett otillbörligt lidande för djuren.
            </seg>
            <seg n="04bf8166">
              Det femte r:et är redirect resources , och det handlar om att
              när man ska lösa ett visst problem ska man se över om man använder
              resurserna på bästa sätt. Kan man lösa problemet på ett annat
              sätt än genom djurförsök? Det där har jag exemplifierat i reservationen
              med en viss tveksam kemikalie. I stället för att utföra djurförsök
              kanske man inte ska tillåta kemikalien över huvud taget. Vilken
              nytta har användningen av den kemikalien för mänskligheten? Kanske
              man kan lösa problemet på ett annat sätt? Det kan också handla
              om att kombinera kunskaper från olika forskningsområden på ett
              bättre sätt än vad vi gör i dag.
            </seg>
            <seg n="fd2be8ce">
              Vi har också ett förslag om hur man skulle kunna jobba i samband
              med statlig upphandling. På miljöområdet jobbar vi med miljöanpassad
              upphandling. Det går inte så bra alla gånger, men det är ändå
              en viktig princip. På samma sätt skulle staten kunna jobba med
              sina inköp och ha som mål att köpa in icke-djurtestade produkter
              och på det viset gynna en utveckling där man tar fram produkter
              på ett sätt som gör att djurförsök inte behöver användas.
            </seg>
            <seg n="15daa614">
              En intressant fråga som tas upp i propositionen är att ge djurskyddsorganisationer
              talerätt, och det är någonting som vidare ska utredas. Där finns
              det en reservation som tre borgerliga partier har gått ihop om.
              Det är Folkpartiet, Moderaterna och Centern som tycker att det
              är fel att jobba med det. Den argumentation som används är att
              det kommer att bli så byråkratiskt och att allt kommer att överklagas.
              Det känner jag så väl igen. Innan miljöorganisationerna fick talerätt
              trodde alla att det skulle bli så krångligt de kommer givetvis
              att överklaga precis allting. Nu har vi facit. Det blev inte så.
              Miljöorganisationerna använder det där det är principiellt intressant
              och driver de fallen. Det finns många saker som försenar miljöprövningen,
              men inte är det just talerättsfrågan.
            </seg>
            <seg n="58f1a35b">
              Det finns också ett annat argument i reservationen. Det är att
              vissa medborgare skulle få en dubbel roll med att dels kunna påverka
              lagstiftningen som röstande, dels kunna överklaga. Men besluten
              i de djurförsöksetiska nämnderna kan överklagas av dem som vill
              utföra verksamheten. Då är det väl inte så konstigt om andra som
              inte vill utföra verksamheten också ska ha rätt att överklaga,
              precis som på miljöområdet.
            </seg>
            <seg n="c7c529c0">
              Det som jag undrar mest över är varför Folkpartiet har hamnat
              på den här linjen. När vi diskuterade Århuskonventionen här i
              kammaren ville ju både Folkpartiet och Kristdemokraterna öka möjligheterna
              för miljöorganisationer att få talerätt. Kristdemokraterna är
              inte med på det här, så deras linje är logisk. Men Folkpartiet
              har ju hamnat på en argumentation som gör att man också borde
              säga nej till miljöorganisationernas talerätt. Det går ju inte
              ihop. Här skulle det vara intressant med ett svar.
            </seg>
          </u>
          <note type="speaker" n="cb5a428b">
            Anf. 119 CECILIA WIDEGREN (m) replik:
          </note>
          <u who="Q4990451" xml:id="i-9ede12ee93b69a34-0" n="22a9a245">
            <seg n="e2ee1b3b">
              Fru talman! Tack, Åsa Domeij, för en presentation av propositionen.
              Eftersom jordbruksministern uteblev fick Miljöpartiet sköta detta
              i dag. Det är kanske så Socialdemokraterna vill ha det nu framöver.
            </seg>
            <seg n="a9d2e37b">
              I det batteri av nya utredningar som det informeras om i propositionen
              finns det en som berör instansordning för hantering av den etiska
              prövningen av djurförsök. Avsikten är att inrätta ett självständigt
              centralt organ för överprövning av beslut i de djurförsöksetiska
              nämnderna.
            </seg>
            <seg n="0c9c13c8">
              De etiska prövningarna tar redan i dag ganska lång tid. Förlängs
              denna tid ytterligare genom överklagningar kommer det ofta att
              bli omöjligt att utföra projekten inom den anslagstid som är given,
              som till exempel Vetenskapsrådet har.
            </seg>
            <seg n="9aa1251f">
              Den djurförsöksetiska prövningen saknar egentligen någon form
              av motstycke i vårt samhälle i övrigt, och jag tycker att det
              är ett allvarligt hot mot det fria kunskapsinhämtandet.
            </seg>
            <seg n="11907aa9">
              Det är klart att detta står i Miljöpartiets program, så det är
              ju en vinst för dem i dag. Men Miljöpartiet är bara ett av sju
              partier i riksdagen, så jag tycker att det är ett litet demokratiskt
              underskott att Miljöpartiet kan driva igenom detta tack vare en
              socialdemokratisk regering.
            </seg>
            <seg n="9fa54368">
              Min första fråga till Åsa Domeij är: Vill Åsa Domeij över huvud
              taget ha någon form av djurförsök i framtiden i Sverige för att
              klara den spets- och grundforskning som vi har och för att slippa
              vara beroende av import från länder som vi vet har sämre djurskydd
              än vad vi har?
            </seg>
          </u>
          <note type="speaker" n="f3de7020">
            Anf. 120 ÅSA DOMEIJ (mp) replik:
          </note>
          <u who="Q4944988" xml:id="i-15fe7254a97368f3-2" n="87ccb653">
            <seg n="0c0b827b">
              Fru talman! Vi vill inte förbjuda djurförsök. Vi vill att man
              satsar forskningspengar på att ta fram alternativa metoder. Till
              det har vi också lyckats att få fram forskningspengar. Framtiden
              kommer väl att utvisa hur snabbt man kan minska ned på djurförsöken.
            </seg>
            <seg n="7e43086a">
              Cecilia frågade: Hur viktig är forskningen i Sverige? Kan det
              inte bli så att forskning flyttas till länder där det är sämre?
              Jag tror inte det. Jag tycker inte att det finns någonting som
              tyder på att forskning flyttar ut av det skälet.
            </seg>
            <seg n="64ab722c">
              Jag kan ju ställa en motfråga till Moderaterna. I dag har vi
              ingen forskning på djur när det gäller att ta fram kosmetika.
              Där skulle man kunna argumentera på samma sätt: Eftersom det kan
              ge arbetstillfällen i Sverige, ska vi inte börja använda djurförsök
              för att ta fram kosmetika? Man har kanske sämre regler i andra
              länder.
            </seg>
            <seg n="d588326a">
              Någonstans måste det finnas ett slags etik för vad man själv
              gör. Man kan inte alltid resonera så att om vi inte gör det här
              kanske någon gör det på ett mycket värre sätt. Då hamnar man ju
              i en total utförsbacke etiskt och moraliskt.
            </seg>
          </u>
          <note type="speaker" n="6510dcdb">
            Anf. 121 CECILIA WIDEGREN (m) replik:
          </note>
          <u who="Q4990451" xml:id="i-9ede12ee93b69a34-1" n="22a9a245">
            <seg n="da58cb69">
              Fru talman! Den här propositionen och dess utredningsuppdrag
              andas ett signalsystem som Forskar-Sverige i dag är ganska oroligt
              över. Jag läste upp tidningsrubriker från förra veckan som handlade
              om att Astra väljer att flytta en del av forskningen till Kina.
              Jag är oerhört oroad över att behöva läsa fler sådana tidningsrubriker.
              Det handlar om konkreta jobb för oss här i Sverige samtidigt som
              hela kammaren och en majoritet av Sverige är ganska överens om
              att djurförsöken ska minimeras och att man ska försöka att ersätta
              dem i en takt som är hanterbar när det gäller att behålla grund-
              och spetsforskning i Sverige. Men det andas inte den här propositionen,
              och det är det som Forskar-Sverige har reagerat på.
            </seg>
            <seg n="d631f3aa">
              Då undrar jag: Varför kan inte Åsa Domeij och Miljöpartiet ta
              in den oro som signaleras och försöka förstå att det kanske kommer
              fler sådana här tidningsrubriker i framtiden? Då förlorar vi jobb
              i Sverige. Det är redan 1½ miljoner människor i dag som står utanför
              arbetsmarknaden med en socialdemokratisk regering med Miljöpartiet
              som stödparti. Är det värt det?
            </seg>
          </u>
          <note type="speaker" n="c4833678">
            Anf. 122 ÅSA DOMEIJ (mp) replik:
          </note>
          <u who="Q4944988" xml:id="i-7ac6539f0523886d-0" n="87ccb653" next="i-6dda71122001206a-0">
            <seg n="4de9fbf9">
              Fru talman! När man pratar med forskarna och förklarar att den
              här politiken handlar om att utveckla alternativa metoder finns
              inte denna oro. Jag tror att forskarna har en väldigt stor förståelse
              för att det behövs en bra lagstiftning och en bra prövning. Hade
              vi inte det skulle ju forskarnas trovärdighet gentemot allmänheten
              minska väldigt mycket. Så den här prövningen är ju en trygghet
              för seriösa forskare.
            </seg>
            <seg n="3f8244b2">
              Sedan kan det ibland i tidningsrubriker verka som att alla djurförsök
              i Sverige ska förbjudas i Sverige. Det kan ju skrämma upp enstaka
              forskare som inte orkar tränga igenom lagstiftningen och våra
              riksdagsdokument. Det kan jag tänka mig. Men då får man ju i stället
              föra en dialog med de forskarna och förklara vad politiken handlar
              om. Jag har inte träffat någon forskare som inte vill att man
              ska utveckla alternativa metoder för att stegvis kunna minska
              behovet av djurförsök.
            </seg>
            <seg n="a4b1637e">
              Men jag har fortfarande inte fått något svar från Moderaterna
              på frågan: Ska vi inte börja med djurförsök i Sverige för att
              utveckla kosmetika? Man kanske gör det på värre sätt i andra länder.
              Jag tror att Moderaterna inte vill det, för ni bryr er nog i dessa
              frågor. Det finns en gräns även för er.
            </seg>
          </u>
          <note n="6b0d9616">
            Anf. 123 ANITA BRODÉN (fp) replik:
          </note>
          <u who="Q4944988" xml:id="i-6dda71122001206a-0" n="87ccb653" prev="i-7ac6539f0523886d-0">
            <seg n="7ef41d2d">
              Fru talman! Jag ska ge några förklaringar till varför vi har
              landat där vi har landat. Det ska medges att detta är ett dilemma.
              Det är viktigt med öppenhet och insyn. Det är vår grundpolicy.
            </seg>
            <seg n="5aeaadc8">
              Vi har tittat på de djurförsöksetiska nämndernas sammansättning
              och sett den förstärkning som propositionen nu ger möjlighet till.
              I nämnderna ingår vetenskapsmän. Det står också att det ska finnas
              med en bredd av allmänheten, så de representeras av lekmännen.
              Det tillförs nu en extra kompetens i form av en veterinär med
              specialistkunskap och en referensgrupp. Ordförande ska vara en
              domare, och sedan finns det också ett administrativt stöd.
            </seg>
            <seg n="03b27913">
              Med det spektrumet har vi gjort bedömningen att det inte kan
              finnas någon kompetens inom det här området som är större. Här
              finns företrädare för forskningen, allmänheten och den veterinära
              kompetensen som står för djurens rättigheter och möjligheter.
              Vi anser att den mixen och den kompetensen ger en rättssäkerhet.
              Därför har vi landat som vi har gjort. Vi vill också att man ska
              undvika långdragna överklagandeprocesser som förhalar viktiga
              forskningsinsatser.
            </seg>
            <seg n="86a7167b">
              Det är vårt ställningstagande och grunden för vår bedömning.
            </seg>
          </u>
          <note type="speaker" n="466061c8">
            Anf. 124 ÅSA DOMEIJ (mp) replik:
          </note>
          <u who="Q4944988" xml:id="i-7ac6539f0523886d-1" n="87ccb653" next="i-6dda71122001206a-1">
            <seg n="3046199f">
              Fru talman! Det är givetvis bra att man har en god kompetens.
              Det är en annan del av politiken att stärka kompetensen med kansliresurser
              till de etiska nämnderna. Men så kan man diskutera annars när
              det gäller domstolar eller myndighetsbeslut i kommunerna. Man
              ska ha en hög kompetens, men ändå finns det överklagandemöjligheter.
              I det här fallet kan en sida överklaga, nämligen forskarna och
              inte djurskyddsintressena, så där är det ingen riktig balans.
              Annars driver Folkpartiet miljöorganisationernas talerätt på ett
              bra sätt, men i den här frågan har ni hamnat på en linje tillsammans
              med Moderaterna och Centern. Just därför är det lite förvånande.
              Kristdemokraterna håller sig ju till samma linje. De vill ha en
              talerätt för både miljöorganisationerna och djurskyddsorganisationerna.
              Det är ju en liknande situation.
            </seg>
          </u>
          <note n="641e551a">
            Anf. 125 ANITA BRODÉN (fp) replik:
          </note>
          <u who="Q4944988" xml:id="i-6dda71122001206a-1" n="87ccb653" prev="i-7ac6539f0523886d-1">
            <seg n="387e62df">
              Fru talman! Vi har gjort den bedömningen mycket tack vare förstärkningen
              med den veterinära kompetensen och betoningen av att lekmännen
              ska företräda allmänhetens intressen. Det ligger till grund för
              våra avväganden och för vårt ställningstagande.
            </seg>
          </u>
          <note type="speaker" n="9a3c7ae4">
            Anf. 126 ÅSA DOMEIJ (mp) replik:
          </note>
          <u who="Q4944988" xml:id="i-15fe7254a97368f3-3" n="87ccb653">
            <seg n="ae735d80">
              Fru talman! Jag har ingen ytterligare kommentar. Jag tycker själv
              att det är en situation som är helt analog med djurskydds- och
              miljöorganisationernas, men Folkpartiet har ju kommit med sin
              förklaring här.
            </seg>
          </u>
          <note type="speaker" n="80f5fd36">
            Anf. 127 CHRISTINA AXELSSON (s):
          </note>
          <note n="56638514">
            Fru talman! Jag vill börja med att yrka bifall till förslaget
            i miljö- och jordbruksutskottets betänkande nr 5 och avslag på
            samtliga reservationer.
          </note>
          <u who="Q4937060" xml:id="i-19514c0fd5b8c2d9-0" n="ae9eb0a1">
            <seg n="d3733ed3">
              Fru talman! Målet för området forskningspolitik i vårt land är
              att Sverige ska vara en ledande forskningsnation där forskning
              bedrivs med hög vetenskaplig kvalitet. För oss som en liten nation
              vad gäller invånare är det viktigt att satsa på forskning och
              utveckling för att bevara vår konkurrenskraft. För vårt näringsliv
              är investeringar i forskning helt avgörande för att nå framgång
              i den internationella konkurrensen.
            </seg>
            <seg n="432a49dc">
              En av våra viktiga framtidsbranscher är just läkemedelsindustrin.
              Samhällets förväntningar och krav på bättre och nya läkemedel
              och säkra produkter blir bara större och större. I detta arbete
              är djurförsök en viktig metod för forskarna.
            </seg>
            <seg n="1f6ed891">
              En annan viktig sektor inom det här forskningsområdet är den
              ökande användningen av kemiska produkter. Även här behövs forskning
              för att vi ska vara säkra på att de kemiska medel som vi använder
              inte negativt påverkar vår hälsa.
            </seg>
            <seg n="df124759">
              Även om det finns en strävan att ersätta djurförsök behövs de
              fortfarande. Djurförsöken har blivit alltmer förfinade och används
              också med allt större medvetenhet, men de blir också alltmer ifrågasatta.
              Det är därför viktigt att vi ständigt prövar och tar till oss
              de senaste rönen när det gäller hur vi kan minimera, ersätta och
              förfina forskningsmetoder där djur används. Samtidigt poängterar
              vi socialdemokrater att det är angeläget att de förändringar som
              görs inom den djurförsöksetiska prövningen inte allvarligt försvårar
              och fördröjer forskning där djur ingår.
            </seg>
            <seg n="3dbbffa6">
              Fru talman! De förändringar som vi behandlar i dag syftar huvudsakligen
              till att tydliggöra bestämmelser om användningen av försöksdjur
              och att stärka den djurförsöksetiska prövningen, dessutom att
              begränsa användningen av försöksdjur till vad som är absolut nödvändigt.
              Det är en strävan som inte bara delas av den svenska regeringen
              och riksdagen utan även av dem som bedriver djurförsök. Ingen
              ska tro att beslut om att påbörja ett nytt forskningsprojekt med
              djurförsök tas i en handvändning. Projektet ska vara försvarbart
              ekonomiskt och vetenskapligt såväl som ur ett nyttoperspektiv,
              det vill säga att behovet av forskningen ska vara så stort att
              det berättigar till att starta projektet. Lika viktig är den etiska
              frågan ur ett djurperspektiv. Hur mycket kommer djuren att påverkas,
              och är påverkan försvarbar i relation till ändamålet? Här kommer
              djurförsöksnämnderna in med sina synpunkter och råd om hur forskningen
              ska bedrivas.
            </seg>
            <seg n="3f340a2d">
              Fru talman! Att klargöra vad termerna djurförsök och försöksdjur
              innebär gör att lagstiftningen blir lättare att överblicka. Vi
              har sedan länge varit överens om de tre r:ens principer, som jag
              kan översätta till förfina, minimera och ersätta. Det innebär
              att vi strävar efter bra metoder för forskningen med så liten
              påverkan och smärta för djuret som det bara går och att vi ska
              minimera antalet djurförsök och försöksdjur så långt det går,
              men utan att för den skull ge avkall på kvaliteten i djurförsöken.
              Där så är möjligt ska djurförsök ersättas med exempelvis filmstudier,
              datasimuleringar, tester på blod med mera. Användningen av försöksdjur
              ska begränsas till vad som är absolut nödvändigt.
            </seg>
            <seg n="a2ddccac">
              Vi är inte ensamma om att arbeta i denna riktning. EU anordnade
              ett seminarium den 7 november där kommissionen ingick ett partnerskap
              med en bred grupp företag om att minska antalet djurförsök inom
              EU. Där slogs fast att alternativa metoder till djurförsök är
              en viktig marknad för europeiska företag. Kommissionär Günter
              Verheugen sade vid konferensen: Vår ambition är inte bara att
              minska antalet djurförsök utan att på lång sikt avskaffa dem.
            </seg>
            <seg n="e13b86ee">
              Här ser jag att dagens förslag till förändringar i den svenska
              lagstiftningen ligger väl i linje med det som nu händer i vår
              närhet, något som bland annat Moderaterna efterlyser i en av sina
              reservationer.
            </seg>
            <seg n="a213d59b">
              Fru talman! Det är viktigt att spelreglerna för forskningen är
              stabila och långsiktiga, som Kristdemokraterna skriver i sitt
              särskilda yttrande. Vi socialdemokrater ser det som angeläget
              att sträva efter god etisk prövning av djurförsök som är absolut
              nödvändiga. Vi vill fortsätta att ha en strikt djurskyddslagstiftning
              även för försöksdjur. Det kräver i sin tur en god dialog med forskarsamhället.
              Vi har på olika sätt uttalat att Sverige ska fortsätta att vara
              en ledande forskningsnation, och då behövs självklart goda kontakter
              med forskarna och med industrin som är i behov av forskning.
            </seg>
            <seg n="d2771bdb">
              Folkpartiet uttrycker en oro för Djurskyddsmyndighetens dialog
              med forskarvärlden. Jag vill därför peka på att regeringen i sina
              uppdrag till Djurskyddsmyndigheten har tryckt på just den punkten:
              Uppdraget ska utföras i samarbete med företrädare för forskning,
              industri, berörda forskningsråd och regionala och lokala tillsynsmyndigheter,
              övriga berörda myndigheter samt med djurskyddsorganisationer och
              andra organisationer inom området.
            </seg>
            <seg n="56f6de57">
              Fru talman! De förslag vi diskuterar i dag liksom de utredningsuppdrag
              som regeringen har lämnat till Djurskyddsmyndigheten likväl som
              det kommande direktivet till att utreda möjligheten att överklaga
              de djurförsöksetiska nämndernas beslut syftar just till att tydliggöra
              regelverket för att stärka djurskyddet för försöksdjuren. Utgångspunkten
              i detta arbete är att det ska ske utan att begränsa forskningens
              eller företagens möjligheter. De ska ges trygga förutsättningar
              att forska och verka i Sverige även i framtiden.
            </seg>
            <seg n="1f348a2f">
              I betänkandet liksom i propositionen konstateras att grundläggande
              forskning är en förutsättning för samhällsutveckling och att det
              är angeläget att forskningen ges trygga förutsättningar att verka.
              Forskningen är en plattform för stora delar av svenskt näringsliv,
              och läkemedelsindustrin är en av de branscher som investerar mest
              i forskning och utveckling i Sverige.
            </seg>
            <seg n="59a39de9">
              Vårt främsta företag inom läkemedelsindustrin, Astra Zeneca,
              investerar nu drygt en halv miljard i ett nytt forskningslaboratorium
              i Mölndal som ska vara klart 2009. Den nyheten tycker jag talar
              för sig själv, att företagen känner tillit till den svenska lagstiftningen
              och även till kompetens hos forskarna i Sverige.
            </seg>
            <seg n="a95721e4">
              Avslutningsvis: Vi socialdemokrater har ingen annan uppfattning
              än den som oppositionen ger uttryck för vad gäller trakasserier
              mot forskare, djurägare och de som föder upp djur. Men frågan
              hör hemma i ett annat utskott.
            </seg>
          </u>
          <note n="428ebfd4">
            Överläggningen var härmed avslutad.
          </note>
          <note n="a647818c">
            9 § Aktiebolag med särskild vinstutdelningsbegränsning
          </note>
          <note n="f030f5e9">
            Föredrogs
          </note>
          <note type="speaker" n="bfc87060">
            Anf. 128 RAIMO PÄRSSINEN (s):
          </note>
          <note n="53feb2b1">
            Fru talman! I betänkandet behandlar utskottet regeringens proposition
            2004/05:178 Aktiebolag med särskild vinstutdelningsbegränsning
            samt motioner som väckts med anledning av propositionen.
          </note>
          <u who="Q3358814" xml:id="i-a78202694d83013c-0" n="18df8794">
            <seg n="316b4afa">
              Regeringen föreslår regler om ett nytt slag av aktiebolag. Grundläggande
              för ett sådant bolag ska vara att verksamheten drivs i ett annat
              syfte än att ge aktieägarna vinst.
            </seg>
            <seg n="6caf9c51">
              I huvudsak innebär förslaget följande: Ett aktiebolag med särskild
              vinstbegränsning ska vara ett särskilt slag av privat aktiebolag
              där endast en begränsad vinstutdelning får ske. Under perioden
              från en årsstämma till nästföljande årsstämma ska vinstutdelning
              och annan värdeöverföring inte få överstiga ett belopp motsvarande
              räntan beräknat som statslåneräntan plus en procentenhet på det
              kapital som aktieägare har tillskjutit till bolaget som betalning
              för aktier. Inte heller överföringar inom en koncern ska som huvudregel
              få överstiga gränsen för tillåtna värdeöverföringar.
            </seg>
            <seg n="3e53bacb">
              Vid bolagets likvidation ska, efter det att bolagets kända skulder
              har betalats, aktieägarna tilldelas ett belopp som motsvarar det
              kapital som har tillskjutits bolaget som betalning för aktier
              jämte den vinstutdelning som får ske. Vad som därefter kvarstår
              ska tillfalla det eller de andra aktiebolag av samma slag som
              det likviderade bolaget har pekat ut i sin bolagsordning eller
              till Allmänna arvsfonden. Allmän domstol ska besluta om tvångslikvidation
              om ett bolag med särskild vinstutdelningsbegränsning har gjort
              en olaglig värdeöverföring. Reglerna föreslås träda i kraft vid
              samma tidpunkt som den nya aktiebolagslagen, det vill säga den
              1 januari 2006.
            </seg>
          </u>
          <note n="b4a50767">
            Fru talman! Utskottet föreslår att riksdagen antar regeringens
            lagförslag och avslår reservationen.
          </note>
          <note type="speaker" n="a41dbd99">
            Anf. 129 BERTIL KJELLBERG (m):
          </note>
          <u who="Q4895693" xml:id="i-9d33fd01805980ad-0" n="cde3b3d7">
            <seg n="37b3d3a4">
              Fru talman! Som Raimo Pärssinen beskrev har regeringen tillsammans
              med stödpartierna föreslagit att skapa en ny sorts aktiebolag
              med särskild vinstbegränsning. Den första fråga man då bör ställa
              sig är: Finns det några aktiebolagsrättsliga behov av en ny aktiebolagsform?
              På den frågan vill jag svara ett entydigt nej. Regeringen medger
              också i propositionen att det är fullt möjligt inom ramen för
              nuvarande aktiebolagslagstiftning att i bolagsordningen föreskriva
              att bolagets vinst ska stanna i bolaget.
            </seg>
            <seg n="dda8905f">
              Det man vill åstadkomma kan redan i dag ske inom ramen för nuvarande
              lagstiftning. Man frågar sig: Vad finns det då för motiv? Vi moderater
              ser att det endast är politiska motiv som finns bakom förslaget,
              som har sin grund i rädslan för vinst. Vinst är ett kvitto på
              att det man gör uppskattas av andra och att de är beredda att
              betala för det man gör. Genom att man organiserar verksamheten
              på ett effektivt sätt uppstår en vinst av verksamheten. Vinst
              är ett kvitto på att något skötts bra.
            </seg>
            <seg n="1e4a6a11">
              Vänsterns och socialdemokratins ovilja mot vinst har sina rötter
              i ett marxistiskt tänkande, att det skulle vara fult med vinst.
              Det uppfattas som något slags stöld. I stället för att medborgarna
              själva gör sina val på en fri marknad ska politikerna genom planering
              fördela varor och tjänster efter medborgarnas verkliga behov,
              som endast politrukerna känner till. För detta krävs en övergripande
              plan. Mycket av den gemensamt finansierade sektorn i Sverige styrs
              av planer. Man försöker styra medborgarna på olika sätt.
            </seg>
            <seg n="ae280a49">
              Under tidens gång har det gjorts flerfaldiga försök att skapa
              ekonomiska system utan vinstintressen. I samtliga fall har detta
              misslyckats. Med de fel och brister som marknadsekonomin uppvisar
              har historien trots allt visat oss att det är det minst dåliga
              ekonomiska systemet. Det är också intressant att notera den ovilja
              som majoritetspartierna visar mot vinstintresset. Utan vinster
              inom det privata näringslivet hade inte välståndsutvecklingen
              under 1900-talet varit möjlig. Rädslan för vinst avslöjar förslagsställarna.
              Det är den socialistiska bockfoten som sticker fram under den
              röda kappan.
            </seg>
            <seg n="7e9a424c">
              Fru talman! Vad är då regeringens verkliga motiv till propositionen?
              Detta förslag är, tillsammans med den stopplag som riksdagen beslutade
              om i våras och som träder i kraft den 1 januari 2006, ännu ett
              försök att hejda den våg av alternativa driftsformer som svept
              genom det svenska samhället under de senaste 15 åren. Denna förändring
              av driftsformer när det gäller sjukvården, omsorgen om äldre och
              funktionshindrade, förskolan och skolan, har ofta genomförts under
              tryck från medborgarna när de upplever stora brister i den offentligt
              bedrivna verksamheten. Förändringarna har ofta gjorts under hårt
              motstånd från socialdemokratin. Genom att man öppnat upp för konkurrens
              har verksamheten nästan alltid blivit mycket bättre för brukarna.
              Det har gett personalen ökade utvecklingsmöjligheter. Den offentliga
              verksamheten har också, och det inte minst viktigt, blivit bättre.
            </seg>
            <seg n="0b4930d0">
              Fru talman! Sverige är i behov av ett stort antal nya företag,
              inte minst inom sektorer som domineras av kvinnor. Det är anmärkningsvärt
              att socialdemokratin och stödpartierna vill hindra kvinnor från
              att utveckla sin entreprenörsanda inom områden där många kvinnor
              är yrkesverksamma. När en kvinna startar ett företag startar två
              män företag. Det är lätt att konstatera att om kvinnor startade
              företag i samma omfattning som män skulle vi få betydligt fler
              företag i Sverige, fler jobb. Det är vi i stort behov av.
            </seg>
            <seg n="859a04d3">
              Ska kvinnor starta företag i samma omfattning som män krävs att
              vi öppnar upp områden som domineras av kvinnor för privat företagsamhet.
              Kvinnor dominerar i den gemensamt finansierade sektorn. Det är
              därför naturligt att kvinnor startar företag i just den sektorn.
              Varför ska inte kvinnor få tjäna pengar på sina företag när det
              är möjligt för den byggfirma som byggde vårdcentralen eller det
              företag som levererar alla varor till vårdcentralen att göra vinst?
              Detta är inkonsekvent.
            </seg>
            <seg n="27fe99af">
              Den offentliga sektorn är i behov av fler konkurrerande alternativ,
              både vinstgivande och icke-vinstgivande företag och företagare.
              Vi som lagstiftare ska underlätta för företagen och företagarna
              inte sätta käppar i hjulen. Det är anmärkningsvärt att det icke-socialistiska
              Miljöpartiet kan ställa sig bakom en lagstiftning med klara socialistiska
              förtecken.
            </seg>
            <seg n="9717f59d">
              Slutligen, fru talman: Denna proposition är onödig. Justitiedepartementets
              personal borde ha fått möjlighet att ägna sig åt något viktigare,
              till exempel att skriva direktiv till den insolvensutredning som
              vi nu väntat på i mer än två år.
            </seg>
          </u>
          <note n="2b597ce1">
            Fru talman! Jag yrkar avslag på propositionen och bifall till
            reservationen.
          </note>
          <note type="speaker" n="8416e9ea">
            Anf. 130 JAN ERTSBORN (fp):
          </note>
          <u who="Q5718617" xml:id="i-057d3355f8803e46-0" n="dded0149">
            <seg n="38d3c934">
              Fru talman! I min valkrets i Halland finns ett privatägt sjukhus
              som inte så väldigt ofta är med i debatten, nämligen Spenshults
              reumatikersjukhus, som ägs av Reumatikerförbundet. Den verksamheten
              har bedrivits sedan 1953, först i Reumatikerförbundets egen föreningsregi
              och därefter, sedan sju åtta år tillbaka, i form av ett privat
              aktiebolag i enlighet med den gällande aktiebolagslagstiftningen.
            </seg>
            <seg n="1629228f">
              Sjukhuset tar emot patienter från landstingen. Inkomsterna kommer
              till bortemot 90 % just från landstingsbetalda patienter. Man
              bedriver också en hotell- och konferensverksamhet. Det gör man
              för att när man förvärvade det här sjukhuset fick man väldigt
              många byggnader på köpet. För att utnyttja dem rationellt har
              man gjort i ordning och bedriver hotell- och konferensverksamhet,
              naturligtvis i vinstsyfte.
            </seg>
            <seg n="023402ce">
              Varför har man ett vinstsyfte? Jo, man har ett vinstsyfte för
              att man vill investera och fortsätta driva verksamheten och utveckla
              den. Det är det ena syftet. Det andra syftet är att man vill stödja
              forskningen när det gäller reumatiska sjukdomar. Det kan man göra
              med den befintliga aktiebolagslagstiftningen. Det är inget som
              helst bekymmer. Man kan stödja forskningen internt i Sjukhuset
              AB, men man kan också skatta av vinst och dela ut medel till Reumatikerförbundet
              som sedan satsar dessa vinstmedel på forskning på annat håll.
              Kan det vara något fel i detta? Jag kan inte se det.
            </seg>
            <seg n="ebf3268d">
              Man kan i bolagsordningen, som Bertil Kjellberg sade, skriva
              in att verksamheten ska vara ideell, om man vill det. Man kan
              skriva in att det inte ska vara någon vinstutdelning alls till
              aktieägarna eller att det ska vara en begränsad aktieutdelning.
            </seg>
            <seg n="fcd99674">
              Det finns alltså alla möjligheter att uppnå precis samma syfte
              som det som regeringen har i den här propositionen.
            </seg>
            <seg n="0fad85f3">
              Resonemanget om vinstsyftet är märkligt. Det är bara några minuter
              sedan socialdemokraten Christina Axelsson stod här de flesta av
              oss som är i lokalen hörde hennes anförande och lovprisade Astra
              Zenecas satsningar på forskning i Mölndal. Om Astra Zeneca inte
              hade gått med vinst hade det inte funnits några medel att satsa
              på forskningen. Så enkelt är det.
            </seg>
            <seg n="ceebd67b">
              I läkemedelsbranschen får man alltså göra vinst. Driva apotek,
              som staten gör, får man göra med vinst. Sälja medicin-teknisk
              utrustning, som Getinge AB gör, får man göra med vinst. Driva
              vårdcentraler, tandläkarmottagningar och så vidare får man göra
              med vinst. Men man ska inte få driva sjukhus med vinst, enligt
              det resonemang som ligger bakom denna proposition.
            </seg>
            <seg n="941397e6">
              Det är väldigt svårt att förstå detta när vi har alla de regler
              som behövs i vår nuvarande aktiebolagslag och även i den nya som
              träder i kraft vid nyår. Vi behöver inte krångla till det med
              ytterligare företagsformer. Vi har tillräckligt många. Låt oss
              behålla dessa enkla företagsformer.
            </seg>
          </u>
          <note n="df3f15e7">
            Jag yrkar avslag på propositionen och bifall till reservationen.
          </note>
          <note type="speaker" n="a04af0fc">
            Anf. 131 YVONNE ANDERSSON (kd):
          </note>
          <u who="Q4935945" xml:id="i-a1b6a41e32b19d76-0" n="207b1b68">
            <seg n="2601094a">
              Herr talman! Riksdagen ska i dag besluta om ändringar i aktiebolagslagen
              enligt regeringens proposition. Tasso Stafilidis och alla andra
              kolleger, vi behöver en ny regering som kommer med bättre förslag
              eftersom det här förslaget är ett slag i luften. Den föregivna
              anledningen till propositionen är att det finns behov av en ny
              företagsform för verksamhet som drivs i annat syfte än att bereda
              ägarna vinst.
            </seg>
            <seg n="5c36eba2">
              Bakgrunden är att regeringen har börjat uppmärksamma de privata
              initiativ som förekommer på framför allt sjukvårdens område. Man
              menar att det är problematiskt att offentligt finansierad verksamhet
              kan ge vinst åt privata aktieägare.
            </seg>
            <seg n="7ae60035">
              Enligt förslaget bör man därför införa ett särskilt slags privata
              aktiebolag. Vinst i den här typen av bolag bör i huvudsak stanna
              i bolaget i stället för att delas ut till aktieägarna menar regeringen.
            </seg>
            <seg n="eb7ebcb3">
              Vi som reserverar oss, Allians för Sverige, mot propositionen
              håller med regeringen om att det behövs fler initiativ, särskilt
              när det gäller vården. Men vi har svårt att se att den föreslagna
              lagen skulle sända ut rätt signal. Den kommer att leda till ännu
              ett hinder för alla dem som redan i dag avskräcks av den snårskog
              av regler som omgärdar den företagare som vill starta eget.
            </seg>
            <seg n="eb08eb0a">
              Herr talman! I själva verket visar regeringens proposition på
              en förlegad syn på relationen mellan offentliga upphandlare och
              privata näringsidkare och vad det innebär att driva företag över
              huvud taget. Det är knappast de offentligt finansierade företagen
              som genererar de största vinsterna. Och det har aldrig varit fel
              om kommuner eller landsting har gått med vinst, trots att de är
              våra största välfärdsproducenter.
            </seg>
            <seg n="b7c1ab4d">
              När regeringen vill omforma regler så att företaget ska använda
              det upparbetade överskottet till att utveckla verksamheten i stället
              för att bereda ägarna vinst, kan man undra hur det står till med
              företagskunskapen. Ett företag som i dag ägnar sig endast åt att
              ge ägarna vinst blir nämligen inte långvarigt på marknaden. Ett
              företag som inte återinvesterar eller bygger ut försvinner. Det
              vet vi. Så är marknadslogiken. Men att vi ska satsa offentliga
              medel på den landstingsproducerade sjukvården med skattebetalarnas
              pengar, för att sedan finna att landstingets köer är oacceptabelt
              långa och att budgeten inte går ihop, går fortfarande för sig.
            </seg>
            <seg n="503c1059">
              Regeringen menar att det är viktigt att uppmuntra enskilda initiativ
              och att öka mångfalden i utbudet. I så fall hade man kunnat presentera
              nya regler för fåmansbolag. Man hade kunna avskaffa företagens
              sjuklöneansvar och förenkla i reglerna i stället för att krångla
              till dem.
            </seg>
            <seg n="48b44bf4">
              Den nya lagen kommer att sända ut helt motsatt signal till de
              entreprenörer och andra som är beredda att satsa sitt kapital.
            </seg>
            <seg n="c671f0cf">
              Hur ska man någonsin kunna öka mångfalden om man samtidigt så
              hårt slår vakt om det offentliga monopolet?
            </seg>
            <seg n="8c5ed0d3">
              Regeringen menar vidare att allmänhetens förtroende skulle öka
              för verksamheter som drivs av andra intressen än att skapa vinst.
              Det är intressant att man nämner förtroende i detta sammanhang.
              I själva verket har väl förtroendet för den landstingsfinansierade
              verksamheten och landstingsproducerade vården aldrig varit så
              litet som nu. Förtroende får man ju när man klarar vårdköer och
              när man är skickligast på ett sjukhus att bedriva vård.
            </seg>
            <seg n="1e266ab5">
              Jag hinner inte säga mer just nu, men jag yrkar avslag på propositionen
              och bifall till vår gemensamma reservation.
            </seg>
          </u>
          <note type="speaker" n="d4e18e17">
            Anf. 132 VIVIANN GERDIN (c):
          </note>
          <u who="Q4949860" xml:id="i-47332864d81c7a17-2" n="84c8437a">
            <seg n="c82b40cc">
              Herr talman! Angående särskild vinstutdelningsbegränsning är
              det väl känt efter de tidigare inläggen här att regeringen har
              lagt fram ett förslag om att i den nya aktiebolagslagen skriva
              in ett nytt kapitel där man har för avsikt att begränsa möjligheterna
              till vinstutdelning.
            </seg>
            <seg n="844db374">
              De skäl som regeringen anger känns något märkliga. Man säger
              att det under senare år har etablerats flera privata företag som
              konkurrerar med verksamheter som bedrivs i offentlig regi samt
              att dessa företag med dagens regler kan dela ut eventuella vinster.
            </seg>
            <seg n="be4fc6de">
              Regeringen säger sig vara positiv till de enskilda initiativen
              och de möjligheter som de privata företagen skapar. Men regeringen
              påpekar också att man anser att det är ett problem när privata
              företag inom vissa verksamheter genererar vinst till ägarna. Vi
              har ju i dag, sägs det, ett fritt företagande.
            </seg>
            <seg n="635faa86">
              Enligt regeringen skulle det också vara problematiskt att kombinera
              just offentliga bidrag med privata medel, exempelvis att sjukvård
              som bedrivs i ett privat ägt aktiebolag skulle missgynna samhället.
              Men de som främst berörs är hela tiden patienterna, och vi får
              inte glömma dem.
            </seg>
            <seg n="25514ce8">
              Det finns också flera parter som ingår i ett avtal som reglerar
              en sjukvård som är delvis skattefinansierad. I det avtalet kommer
              man också överens om var och hur sjukvården ska bedrivas.
            </seg>
            <seg n="71befadd">
              För oss i Centerpartiet framstår det som helt klart att mångfalden
              ger dem som bidrar till den skattefinansierade sjukvården och
              dem som åtar sig att utföra sjukvården, men framför allt dem som
              nyttjar den, brukarna, större möjligheter än i dag.
            </seg>
            <seg n="3a924399">
              Därför är vi från Centerns sida öppna för att patienterna ska
              få ökade möjligheter att göra val även inom sjukvården och omsorgen.
            </seg>
            <seg n="c1e5be43">
              Vi tycker också att det ska vara möjligt för dessa företag att
              erhålla vinst och att även utdela vinst till ägarna av dessa företag.
            </seg>
            <seg n="1701a046">
              Återigen vill jag säga att vi är övertygade om att just fler
              alternativ och mångfald gynnar dem som verksamheten är till för,
              det vill säga patienterna. Vi ser i dag, när köerna växer och
              väntetiderna är långa, att det inte finns några alternativ. Patienterna
              är hänvisade till vården inom den offentliga sektorn. Men det
              börjar bli lite alternativ inom vården på den privata sidan. Och
              de människor som söker sig dit har också positiva erfarenheter
              av det. De får lättare och snabbare en operation. De behöver inte
              vänta så länge på att något görs. Det ligger till grund för att
              vi stöder reservationen. Jag yrkar därför bifall till reservationen.
            </seg>
          </u>
          <note type="speaker" n="32af2624">
            Anf. 133 JOHAN LÖFSTRAND (s):
          </note>
          <u who="Q4563305" xml:id="i-5b88032edb0e0b0b-0" n="41eb79d9" next="i-ae409b578a11d809-0">
            <seg n="e0833deb">
              Herr talman! I lagutskottets betänkande nr 4 behandlas den proposition
              som vi nu debatterar angående aktiebolag med särskild vinstutdelningsbegränsning.
              Det är ett ämne som vi diskuterat i kammaren ett antal gånger
              även om det tidigare varit fråga om motionsyrkanden. Nu är propositionen
              färdig och ska behandlas i dag. Det ska bli en intressant debatt.
              Jag vill också säga att det är en samarbetsproposition mellan
              Socialdemokraterna, Vänsterpartiet och Miljöpartiet.
            </seg>
          </u>
          <note n="432a2024">
            Låt mig börja med att yrka bifall till lagutskottets förslag
            i betänkande nr 4 i dess helhet och avslag på den reservation
            som finns.
          </note>
          <u who="Q4563305" xml:id="i-ae409b578a11d809-0" n="41eb79d9" prev="i-5b88032edb0e0b0b-0">
            <seg n="29de47fc">
              Herr talman! Den nya bolagsformen, där man begränsar möjligheterna
              att ge vinst till aktieägarna, behövs den? Det är en fråga som
              vi diskuterat förut och som många av mina borgerliga kamrater
              här berört. De hävdar att den här lagstiftningen är onödig. Jag
              tror inte att den är det. Jag tror att det faktiskt finns behov
              av den. Det finns nämligen en skillnad mellan att i bolagsordningen
              skriva in att bolaget i fråga inte kommer att ta ut vinst och
              att i stället bedriva verksamheten i en alldeles specifik aktiebolagsform
              som är så utformad att den begränsar möjligheterna till att ta
              ut vinst.
            </seg>
            <seg n="c45420eb">
              Skillnaden ligger i att man i ett bolag med den tydliga skrivningen
              om en begränsning av möjligheterna att ta ut vinst kan garantera
              att vinsten, och den framtida vinsten, alltid kommer att finnas
              kvar i bolaget detta till skillnad från ett aktiebolag där man
              gjort en ändring i bolagsordningen, vilket man ju kan göra om
              det finns en tillräckligt stor majoritet för det. Jag tror att
              det är viktigt att ge en tydlig signal om att bolaget för all
              framtid kommer att bygga på den grunden att man inte ska kunna
              ge ut en hur stor del av vinsten som helst till ägarna. Det tror
              jag är en väldigt viktig del i det hela.
            </seg>
            <seg n="f6d92273">
              Regeringen lyfter i propositionen fram att här kanske finns en
              viss goodwill att plocka ut. Det kan finnas bolag som kommer att
              drivas med ideella krafter eller med syftet att inte enbart generera
              vinst. Då kan det vara bra för det bolaget att kunna säga: Vi
              är ett bolag som driver den här verksamheten, och vi kommer att
              återinvestera den absolut största delen av våra pengar i bolaget.
            </seg>
            <seg n="3a1b9496">
              Vi hamnar lite snett i debatten när det sägs att Socialdemokraterna
              tillsammans med samarbetspartierna är emot vinst. Jag håller med
              Bertil Kjellberg om att vinst är jättebra och att vinst är ett
              kvitto på att ett bolag drivs på ett bra sätt. Det är ett kvitto
              på att bolaget är effektivt, att man är rationell och har en bra
              företagsidé. Jag håller helt med om det.
            </seg>
            <seg n="42160104">
              Den stora skillnaden är att i bolag där vinsten återinvesteras
              är den till direkt gagn för brukarna och pengarna används inte
              till att ge vinster till eventuella ägare. Den största delen av
              pengarna garanteras alltid att gå tillbaka till de brukare som
              använder tjänsterna i form av bättre investeringar i företaget,
              genom rationaliseringar och förhoppningsvis nya innovativa lösningar.
              Det är vad det handlar om. Vi ska alltså se till att så stor del
              av pengarna som möjligt återinvesteras i företaget. Sedan tycker
              jag att vinst är jättebra och ett kvitto på att företaget går
              bra.
            </seg>
            <seg n="6bbafc36">
              Den andra frågan som varit uppe i dag, herr talman, gäller mångfalden
              som det pratats mycket om. Även här tycker jag att det förslag
              som nu ligger är bra. Det kommer att ge en ökad mångfald. Jag
              tror att det är bra att vi ger så många instrument som möjligt
              för att företag, organisationer och andra ska ha möjlighet att
              bedriva sin verksamhet. Har man en viss verksamhetsidé eller vill
              jobba med en viss typ av arbetsformer ska vi självklart se till
              att det finns möjligheter till det. Regeringen anser, och jag
              gör samma bedömning, att det i dagsläget inte finns vare sig någon
              företagsform, föreningsform eller stiftelseform som ger möjligheter
              att bedriva en verksamhet som inte syftar till att generera vinst
              till ägarna, för att i stället kunna återinvestera det kapital
              som finns och på så sätt gagna brukarna och verksamheten.
            </seg>
            <seg n="4d2f0496">
              I propositionen förs ett ganska långt resonemang om hur stiftelser
              fungerar, hur ekonomiska föreningar fungerar och hur aktiebolag
              fungerar. Jag tänker därför inte ta upp den diskussionen här,
              men jag tycker att det är mycket viktigt att vi nu skapar en bolagsform
              där den vinst som uppstår i bolaget till största delen ska kunna
              återinvesteras i företaget. Jag anser därför att förslaget är
              bra både för marknaden och för samhällsutvecklingen.
            </seg>
          </u>
          <note n="7fead5ca">
            Jag vill avsluta med att än en gång yrka bifall till förslaget
            i lagutskottets betänkande nr 4 i dess helhet och avslag på reservationen.
          </note>
          <note type="speaker" n="759cb5eb">
            Anf. 134 BERTIL KJELLBERG (m) replik:
          </note>
          <u who="Q4895693" xml:id="i-9d33fd01805980ad-1" n="cde3b3d7">
            <seg n="411a22f7">
              Herr talman! Propositionen andas att privata bolag skulle göra
              oskäliga vinster inom de områden som i dag är gemensamt finansierade
              och drivs av privata bolag. Sanningen är ju den att det här inte
              är ett särskilt lönsamt område. Vi ska komma ihåg att det är det
              offentliga som bestämmer priset. Det är också det offentliga som
              bestämmer kvaliteten och utövar tillsynen över verksamheten.
            </seg>
            <seg n="8a7211df">
              Min fråga till Johan Löfstrand är: Hur skulle oskäliga vinster
              kunna uppstå i den här typen av verksamhet?
            </seg>
          </u>
          <note type="speaker" n="e545938c">
            Anf. 135 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-2" n="41eb79d9">
            <seg n="7810f7b2">
              Herr talman! Jag säger inte att vinsterna behöver vara oskäliga.
              Det jag säger är att vi nu skapar möjligheten för de företag som
              till exempel har en viss ideologi eller vars syfte är något annat
              än att generera vinst att bedriva en verksamhet i en effektiv
              bolagsform, och den verksamheten ska kunna vara icke-vinstdrivande.
            </seg>
            <seg n="2574d769">
              Jag säger inte, och har inte sagt, att den verksamhet som bedrivs
              i dag på något sätt är oskälig, och jag tror faktiskt att Bertil
              Kjellberg har rätt när han säger att många av företagen inom vårdsektorn
              kanske inte gör några jättestora vinster. Det finns nog en sanning
              i detta. Jag har inte påstått något annat, utan det jag påstår
              är att vi nu skapar ytterligare en möjlighet för de aktörer som
              så vill att bedriva verksamheten i den bolagsform som vi föreslår.
            </seg>
          </u>
          <note type="speaker" n="3ed4cc2b">
            Anf. 136 BERTIL KJELLBERG (m) replik:
          </note>
          <u who="Q4895693" xml:id="i-9d33fd01805980ad-2" n="cde3b3d7">
            <seg n="34394be7">
              Herr talman! Min misstanke är att regeringen kommer att ställa
              krav på att denna typ av bolag med vinstbegränsning ska vara den
              enda aktören när olika verksamheter inom den offentliga sektorn
              kommer att läggas på entreprenad. Jag skulle vilja fråga Johan
              Löfstrand vilka områden han ser som möjliga där den typen av bolag
              får ensamrätt att driva verksamheten.
            </seg>
          </u>
          <note type="speaker" n="ee31eef2">
            Anf. 137 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-3" n="41eb79d9">
            <seg n="237c6e77">
              Herr talman! Jag känner inte till, och jag tror inte heller att
              samarbetspartierna känner till, att det skulle pågå ett arbete
              i Regeringskansliet som rör dessa frågor. Om det i framtiden skulle
              dyka upp några sådana frågor tror jag att det kommer att krävas
              ytterligare lagstiftning. Jag tror inte att det är möjligt att
              med dagens regelverk göra de förändringarna. Om man tillämpar
              detta på skollagstiftning eller på någon annan lagstiftning kommer
              det att krävas andra beslut i kammaren, och vi får ta ställning
              till de eventuella ändringarna då. Nu skapar vi en bolagsform
              för de organisationer och intressenter som vill bedriva verksamhet
              i icke-vinstdrivande syfte.
            </seg>
          </u>
          <note type="speaker" n="e8601b55">
            Anf. 138 JAN ERTSBORN (fp) replik:
          </note>
          <u who="Q5718617" xml:id="i-057d3355f8803e46-1" n="dded0149">
            <seg n="e9e53343">
              Herr talman! När vi lagstiftar i riksdagen brukar det vara för
              att vi ska fylla ut ett behov som finns i samhället, något som
              är efterfrågat av personer, organisationer och så vidare.
            </seg>
            <seg n="acc6fbb3">
              De frågor som vi ställt oss när vi tittat på den här propositionen
              är: Finns det någon efterfrågan på denna företagsform? Har det
              gjorts någon typ av undersökning? Vad är det för investerare som
              ska utnyttja bolagsformen?
            </seg>
            <seg n="ade6060a">
              Kan Johan Löfstrand säga om det gjorts några undersökningar och
              vilken typ av investerare man tror ska bli tilltalade av detta?
            </seg>
          </u>
          <note type="speaker" n="8c02c174">
            Anf. 139 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-4" n="41eb79d9">
            <seg n="f3b5f539">
              Herr talman! Nej, jag har faktiskt inte sett någon sådan undersökning.
              Men jag tycker att man för ett väldigt bra resonemang i propositionen,
              där man säger att de olika driftsformer som finns i dagsläget
              antingen det är aktiebolag, stiftelser eller ekonomiska föreningar
              bygger på att de ska generera avkastning. Det gäller åtminstone
              för alla utom stiftelser, för de har ju inga ägare. Men i de andra
              fallen handlar det om att generera avkastning åt medlemmar eller
              ägare. Den här bolagsformen ger en möjlighet att skapa en bolagsform
              där det huvudsakliga syftet inte är att generera vinst utan i
              stället att driva den verksamhet man vill.
            </seg>
            <seg n="359f9a65">
              Jag tror att det i framtiden kan dyka upp intressenter som vill
              bedriva verksamhet ur ett ideellt eller ideologiskt perspektiv
              snarare än ur ett vinstperspektiv. Jag tror att det kommer att
              finnas i framtiden.
            </seg>
          </u>
          <note type="speaker" n="d779b839">
            Anf. 140 JAN ERTSBORN (fp) replik:
          </note>
          <u who="Q5718617" xml:id="i-057d3355f8803e46-2" n="dded0149">
            <seg n="75051be5">
              Herr talman! Jag var övertygad om att det inte fanns någon undersökning
              bakom detta. Det finns helt enkelt ingen efterfrågan. Det här
              är en konstruktion av socialdemokratiska politiker. De enda som
              jag kan tänka mig efterfrågar detta är era landstingsråd och andra
              motsvarande politiker.
            </seg>
            <seg n="a08f8530">
              Jag nämnde i ett exempel Spenshult i Halland. Där driver man
              hotell och konferensanläggning i samma bolag som man driver sjukhuset.
              Finns det för en socialdemokrat något fel i att man utnyttjar
              vinstmedel från hotell- och konferensverksamheten i sjukhusverksamheten?
            </seg>
          </u>
          <note type="speaker" n="6f790bd0">
            Anf. 141 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-5" n="41eb79d9">
            <seg n="213580f9">
              Herr talman! På vårdsidan kan det finnas problem med att mycket
              stora delar av vinsten förs över till annan verksamhet. Jag kan
              se de problemen. Men med dagens lagstiftning kan man bedriva viss
              vårdverksamhet som ett privat bolag. Principiellt är jag emot
              att man för över stora medel, som kanske från början är skattemedel,
              som kanske hade kunnat användas bättre genom att återinvesteras
              i sjukhuset och på så sätt skapat bättre kvalitet. Det hade kanske
              varit bättre med andra lösningar. Men i dagsläget finns denna
              möjlighet, och då får vi utgå från det.
            </seg>
          </u>
          <note type="speaker" n="524a83d0">
            Anf. 142 YVONNE ANDERSSON (kd) replik:
          </note>
          <u who="Q4935945" xml:id="i-a1b6a41e32b19d76-1" n="207b1b68">
            <seg n="e83ebba7">
              Herr talman! Jag vill också ta upp analysen bakom detta förslag.
              Det har kommit ett förslag som ska svara på en fråga som inte
              är ställd. Det finns redan i dag två former av aktiebolag som
              Ersta, Röda Korsets sjukhem, Spenshult och Vidarkliniken i Järna
              bedrivs inom. Har man behövt en ändrad lag för att deras verksamhet
              ska kunna bedrivas, eller finns det några felaktigheter? Vad är
              det, utöver politikers egna intressen, som har drivit fram det
              här förslaget?
            </seg>
          </u>
          <note type="speaker" n="d03178f4">
            Anf. 143 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-6" n="41eb79d9">
            <seg n="59c6205e">
              Herr talman! Återigen kommer vi till ett läge där mina borgerliga
              kolleger i utskottet tycker att mångfald är någonting dåligt som
              inte ska premieras. Nu vill man inskränka detta till att beröra
              bara vissa små områden, trots att Yvonne Andersson alldeles nyss
              stod här i talarstolen och sade att vi borde ha en speciell lagstiftning
              för små bolag, att vi borde ha ytterligare lagstiftning och ännu
              fler bolagsformer.
            </seg>
            <seg n="53438084">
              Jag menar att vi ska skapa en mångfald, så att man ska kunna
              bedriva verksamhet utifrån den idé man har. Jag tror att till
              exempel Röda Korset skulle kunna använda denna nya aktiebolagsform
              för att ge goodwill och säga att man återinvesterar eventuell
              vinst i företaget för att på så sätt ge bättre kvalitet och mer
              vård för de patienter som vi har. Jag tror att det mycket väl
              skulle kunna vara möjligt att ha det på det sättet.
            </seg>
            <seg n="9a7e2e8a">
              Jag tror att vi i framtiden kommer att få se intressenter som
              vill föra in pengar i ett bolag som bedrivs på detta sätt. I vissa
              fall är man mycket kritisk mot till exempel hur stiftelser fungerar.
              Ett sätt kan kanske vara att man i framtiden bedriver en del av
              dagens stiftelseverksamhet i den här bolagsformen och på så sätt
              garanterar att pengarna behålls i verksamheten men med ett mer
              flexibelt system. Jag tror att det självklart kommer att finnas.
              Men det får framtiden utvisa. Redan i dag, tror jag, kan man peka
              på några områden där den nya bolagsformen kan användas.
            </seg>
          </u>
          <note type="speaker" n="034fff9f">
            Anf. 144 YVONNE ANDERSSON (kd) replik:
          </note>
          <u who="Q4935945" xml:id="i-a1b6a41e32b19d76-2" n="207b1b68">
            <seg n="b0adc5bd">
              Herr talman! Jag tycker i alla fall att det är märkligt att tala
              om mångfald när det egentligen handlar om att ni lägger er i vinstfördelningsprinciperna.
              Det är de som ska bli rätlinjiga. Är Socialdemokraternas tanke
              att man också i annan offentligt finansierad verksamhet eller
              i offentlig upphandling ska lägga sig i vinstfördelningsprinciperna?
            </seg>
            <seg n="4b581461">
              Detta är ett förmynderi som är obehagligt. När människor efterfrågar
              vård frågar de inte efter vinstfördelningsprinciperna. De vill
              ha goda operationer utförda, få mindre köer och få god och högkvalitativ
              vård. Vad är det som driver er att gå in och utöva makt genom
              att koncentrera er på vinstfördelningsprinciperna? Det är väl
              inte mångfald?
            </seg>
          </u>
          <note type="speaker" n="301d5878">
            Anf. 145 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-7" n="41eb79d9">
            <seg n="320729d9">
              Herr talman! Vi hamnar ibland i en lite lustig debatt. Lever
              den opposition som finns i Sverige så långt från verkligheten
              att man inte har riktigt grepp om vad det handlar om? Var det
              så länge sedan man styrde?
            </seg>
            <seg n="80af06d2">
              Min åsikt är att de skattepengar som betalas in ska i största
              möjliga mån användas för att ge sjukvård, skola, omsorg och liknande.
              De ska inte betalas till en massa ägare.
            </seg>
            <seg n="3bb476fe">
              Självklart menar jag inte att vi ska förbjuda privata intressen.
              Jag tycker att det finns många bra privata intressen både inom
              skolan och inom vården. Men om vi har hamnat i ett läge där vi
              ska optimera så att en så stor del av skattepengarna som möjligt
              ska gå till vinst för privata företag är det något som är fel.
              Så vill jag inte ha det.
            </seg>
            <seg n="d4df2b2b">
              Jag vill ha ett samhälle där skattepengarna i så stor utsträckning
              som möjligt används för att betala skolan, vården och omsorgen.
              Det är min högst personliga åsikt, och den driver jag som socialdemokrat.
            </seg>
          </u>
          <note type="speaker" n="df5faae7">
            Anf. 146 VIVIANN GERDIN (c) replik:
          </note>
          <u who="Q4949860" xml:id="i-47332864d81c7a17-3" n="84c8437a">
            <seg n="01f3820a">
              Herr talman! Jag vill börja med att säga att jag tycker att vi
              talar alldeles för lite om patienterna och personalen när vi diskuterar
              att man ska införa nya begränsningar vad gäller vinstutdelning.
            </seg>
            <seg n="ba504ec9">
              Att verksamheter som inte styrs av vinstintressen skulle vara
              en garanti för bättre tillgänglighet och bättre kvalitet verkar
              för mig lite långsökt. Regeringen föreslår också att företag med
              begränsad vinstutdelning ska ges någon form av garantistämpel,
              men vad den ska stå för är inte riktigt känt. I dag är inte ens
              majoriteten av Socialdemokraterna beredd att i hälso- och sjukvårdslagen
              ge den vårdgaranti som nyligen har trätt i kraft. Då funderar
              jag på vad denna garantistämpel kan vara värd.
            </seg>
            <seg n="5d9e2482">
              Vilka skulle satsa sitt kapital i ett företag där man inte disponerar
              vinsterna själva? Är till exempel LO berett att göra det? Det
              är ju viktigt att ni också lär som ni lever.
            </seg>
          </u>
          <note type="speaker" n="2e3daf01">
            Anf. 147 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-8" n="41eb79d9">
            <seg n="a1c438b6">
              Herr talman! Nu börjar vi prata sjukvårdspolitik. Jag trodde
              att vi skulle ägna oss åt associationsformer. Jag tänkte återgå
              till att prata om den nya bolagsform som vi ska införa. Sjukvård
              kan vi säkert diskutera i andra sammanhang.
            </seg>
            <seg n="f52cd8e6">
              Det handlar om att vi ska skapa möjligheter för dem som vill.
              Vi skapar en bolagsform där det huvudsakliga syftet inte är att
              generera vinst utan att i stället återinvestera pengarna för att
              skapa bra verksamhet och så vidare. Det är till exempel mycket
              möjligt att det finns en eller annan kommun som anser att aktiebolag
              är en ganska bra bolagsform och skulle investera sina pengar i
              ett aktiebolag som exempelvis har hand om trädgårdsskötseln. Det
              är mycket möjligt. Och på så sätt återinvesteras de pengarna.
              Det skulle vara mycket möjligt. Där finns en variant. Jag tror
              att det finns ideella organisationer som mycket väl skulle kunna
              använda sig av detta, så jag tror att det finns en möjlighet.
            </seg>
          </u>
          <note type="speaker" n="0ed86ffc">
            Anf. 148 VIVIANN GERDIN (c) replik:
          </note>
          <u who="Q4949860" xml:id="i-47332864d81c7a17-4" n="84c8437a">
            <seg n="ea2c4fd4">
              Herr talman! Men nu pratar vi faktiskt om ideella organisationer
              och övriga föreningar och stiftelser. De har möjligheter redan
              i dag att hantera det här. Men anledningen till att jag lyfter
              upp sjukvårdsfrågorna är att det är just det område sjukvård och
              omsorg som man hela tiden återkommer till därför att det är skattefinansierat,
              och vi har det i offentlig sektor.
            </seg>
            <seg n="ea1616dd">
              Jag ser det här förslaget framför allt som en möjlighet för regeringen
              att försvåra och att förhindra att det kommer upp fler alternativ
              vad det gäller sjukvården. Jag tror faktiskt att de flesta är
              överens om att det är där käpphästen finns. Men återigen: När
              man har ett större utbud och patienten, eller vem det nu är, har
              fler att välja mellan sätter man också en press på aktörerna att
              hela tiden förbättra. Men tänk om vi nu begränsar vinstutdelningen
              här och vi hamnar i tider då det statsfinansiella läget blir bekymmersamt
              och vi drar ned och sparar på offentliga sektorn, vård och omsorg.
              Då är det förödande om man också stryper möjligheterna för det
              privata kapitalet att satsa på just de här områdena vad det gäller
              sjukvård. Då måste man också tillåta att det genererar vinst.
            </seg>
            <seg n="27f1e692">
              Återigen ger ju detta möjlighet för brukarna att välja. Oavsett
              vad det är kan man välja det privata eller det offentliga. Det
              leder faktiskt till förbättringar också för den personal som finns,
              oavsett vilka grupper det är. De har ju också möjligheter att
              välja arbetsgivare. På så sätt stimulerar man hela tiden hela
              organisationen att göra sitt yttersta och att göra förbättringar.
            </seg>
          </u>
          <note type="speaker" n="b8bef389">
            Anf. 149 JOHAN LÖFSTRAND (s) replik:
          </note>
          <u who="Q4563305" xml:id="i-127a7d7d7ac99be1-9" n="41eb79d9">
            <seg n="a4c83c9c">
              Herr talman! Nu låter det nästan som att Viviann Gerdin tror
              eller tycker att vi ska ta bort den offentligt finansierade vården
              och i stället låta människor betala för vården själva. Om vi skulle
              hamna i en situation där vi drar ned sjukvårdskostnaderna i landet
              kommer de privata företagen också att få mindre, för dessa betalas
              i dagsläget med skattemedel. På vilket sätt skulle det här kunna
              göra att vi skulle kunna få mer vård för pengarna, om det inte
              är så att den enskilde patienten får gå in och betala det? Det
              är ett resonemang som jag inte över huvud taget förstår.
            </seg>
            <seg n="5436db5d">
              Den andra fråga som jag ställer mig är: På vilket sätt kan patienten
              få det bättre om ett företag betalar ut x miljoner till sina ägare?
              Det förstår inte jag. Hur kan patienten få det bättre om mer av
              pengarna som finns i bolagen används för att betala dem som äger
              bolaget i stället för att bedriva verksamhet eller investera i
              realkapital? Den ekvationen går inte ihop för mig.
            </seg>
          </u>
          <note type="speaker" n="40043419">
            Anf. 150 TASSO STAFILIDIS (v):
          </note>
          <u who="Q6186607" xml:id="i-6998f4543b7f46d2-0" n="40fd70cb">
            <seg n="1ab14cf5">
              Herr talman! Valfrihet! Vad har Moderaterna och deras stödpartier
              emot en ökad valfrihet när det gäller att välja mellan olika former
              för aktiebolag, olika företagsformer? I alla andra sammanhang
              försöker ni faktiskt lyfta fram valfriheten som något positivt.
              Men i det här avseendet, herr talman, går Moderaterna och deras
              stödpartier ut och vill begränsa valfriheten.
            </seg>
            <seg n="8fca17ba">
              Det handlar inte om att vi ska tvinga in aktiebolag som redan
              finns eller som kommer att bildas i en bolagsform med begränsning
              i vinstutdelning utan om att vi tillskapar en möjlighet för dem
              som önskar driva sitt bolag i just en sådan här form. De aktieägare
              som vill fortsätta att driva sina bolag i syfte att skapa vinster
              för sina aktieägare kommer alltså att kunna fortsätta med detta.
            </seg>
            <seg n="738dd5bf">
              Ser inte Moderaterna och deras stödpartier, herr talman, att
              det kan finnas ett värde i att ha en bolagsform där det garanteras
              att syftet är något annat än rent vinstutdelande, att det finns
              verksamheter som är lämpligare att driva i en sådan bolagsform?
              Varför lyckas ni inte se det? Jag tror att ni vet detta men att
              ni har valt att blunda för det just nu.
            </seg>
            <seg n="42009424">
              Jag tänker främst på människors förtroende för näringslivet som
              körts i botten efter ett antal uppmärksammade skandaler där vd:ar
              och andra ledande befattningshavare sugit ut bolag på enorma belopp.
              Det är svårt för vanliga människor, herr talman, att känna förtroende
              för de bolag vars enda syfte verkar vara att göra sina ägare och
              ledande befattningshavare rikare och rikare och rikare. Därför
              är det väl en väldigt bra lösning att låta de företagsägare som
              vill skapa ett förtroende för och en tillit till sin verksamhet
              göra det genom att till exempel driva sitt bolag i den här nya
              formen med begränsad vinstutdelning. Det är alltså inte vinsterna
              i sig vi pratar om nu, utan det är vinstutdelningen till ägarna.
            </seg>
            <seg n="6ca4af10">
              Bertil Kjellberg! Du lyckades ta i rejält i talarstolen. Du talade
              om att det inte finns motiv, om marxistisk planekonomi, om ovilja
              till vinster, om att offentliga verksamheter inte skulle vara
              bättre och till och med om att vi skulle försöka hindra kvinnor
              från att tjäna pengar. Varför ska inte kvinnor få tjäna pengar?
              Ja, det undrar jag också. Vi i Vänsterpartiet vill ju till och
              med att man ska bli tvungen att kvotera i bolagsledningar för
              att kvinnor ska ha mer att säga till om. Det tycker inte ni. Ni
              tycker att det är okej som det är med få procent kvinnor. Det
              är inte vi som försöker sätta käppar i hjulen, Bertil Kjellberg,
              utan det är nog ni, som nu helt plötsligt är emot en valfrihet.
            </seg>
            <seg n="9aea4d63">
              Jan Ertsborn och Folkpartiet! Vem har sagt att Astra Zeneca inte
              ska få tjäna pengar? Jag satt och letade efter någon felskrivning
              i propositionen eller i betänkandet, men det står ju inget sådant.
              Var får du det ifrån eller att det skulle vara krångligt med fler
              företagsformer? Det är väl inte det. Tvärtom blir det just en
              valfrihet. Och på tal om Spenshult är ju inte problemet att en
              konferensanläggning för över vinster till sjukvården. Nej, problemet
              skulle uppstå när vinster från sjukvården skulle användas till
              att bekosta en konferensanläggning.
            </seg>
            <seg n="71c2cd70">
              Herr talman! Yvonne Andersson var inne på att vi behöver en ny
              regering. Ja, Yvonne Andersson, vi behöver en ny regering, en
              regering som till exempel består av Socialdemokraterna, Vänsterpartiet
              och Miljöpartiet. Ja, det är en ny regering.
            </seg>
            <seg n="51a23e21">
              Det handlar faktiskt om hur vi hanterar de gemensamma medlen.
              Det är när det bildas vinster i bolag som helt och hållet finansieras
              med offentliga medel som det är intressant för Sveriges invånare
              att faktiskt veta att det finns en demokratisk insyn, att det
              finns ett demokratiskt medbestämmande i hur man använder sig av
              pengarna. Det är det som jag tror att många människor är intresserade
              av. Jag tror inte att tant Agda eller Josefina eller Samira är
              intresserade av att aktieägarna till deras sjukhus ska bli rikare
              och rikare och att deras sjukvård ska försämras. Jag tror att
              de, precis som vi i Vänsterpartiet, vill att de eventuella vinsterna
              ska användas för att förbättra kvaliteten inom till exempel vården
              eftersom det är så mycket vård som har diskuterats i dag.
            </seg>
            <seg n="9c05331a">
              Herr talman! Jag tror att alla uppfattade att jag sade ja till
              en ny regering s, v, mp. Med det vill jag yrka bifall till propositionen
              och till förslaget i lagutskottets betänkande och därmed avslag
              på reservationen.
            </seg>
          </u>
          <note type="speaker" n="693960cb">
            Anf. 151 MIKAEL JOHANSSON (mp):
          </note>
          <u who="Q303488" xml:id="i-dbb04f1c6ea190df-9" n="e0cb8d03">
            <seg n="05423000">
              Herr talman! Jag vill börja med att yrka bifall till utskottets
              förslag.
            </seg>
            <seg n="ff821f74">
              Dagens förslag som vi behandlar i riksdagen syftar till att skapa
              ytterligare möjligheter för människor att driva företag. Det handlar
              om en företagsform som underlättar för bland annat ideella organisationer
              att bedriva sjukvård, det vill säga en mångfald i vården.
            </seg>
            <seg n="9b9869a4">
              Förslaget om en ny aktiebolagsform är bra för de aktörer som
              inte tänker på vinst men som ändå vill få de fördelar som det
              innebär med aktiebolag. Genom lagen förbättras därmed på sikt
              förutsättningarna för fler företag, fler arbetstillfällen och
              en ökad ekologiskt hållbar tillväxt. Det är en valfrihetsreform
              helt enkelt.
            </seg>
            <seg n="f165c8dd">
              Signalvärdet om att enskilda verksamheter som drivs i annat syfte
              än vinstsyfte behövs som ett komplement för att på olika sätt
              utveckla den offentliga verksamheten kan nog inte underskattas.
              Skillnaden jämfört med den bolagsform som existerar i dagsläget
              är att den nya formen för bolag syftar till att säkerställa att
              bolagets vinst huvudsakligen stannar kvar i bolaget, det vill
              säga att bolaget drivs i annat syfte än att ge aktieägarna vinst.
            </seg>
            <seg n="35d56fb8">
              Visserligen kan man med nuvarande lagstiftning göra det möjligt
              att det ekonomiska utfallet av verksamheten blir detsamma. Men
              här finns en osäkerhet på grund av att aktieägarna när som helst
              kan ändra i bolagsordningen eller för den delen strunta i de bestämmelser
              som de själva har upprättat. Det finns således inte någon garanti
              mot att företagets ägare håvar in hela överskottet av verksamheten
              i egen ficka.
            </seg>
            <seg n="5e5eff13">
              Ärligt talat är jag lite förundrad över Moderaternas, Folkpartiets,
              Kristdemokraternas och Centerns ovilja att införa en sådan tydlig
              möjlighet för den eller dem som vill driva verksamhet. De kan
              erbjudas ett alternativ som garanterar att det är utan vinstintresse.
              För mig känns det främmande att skapa en bolagsform som inte syftar
              till annat än att ge aktieägarna vinst. Vad handlar det om? Är
              det en hemsk tanke för Allians för Sverige att säkerställa via
              lagstiftning att bolagets vinst huvudsakligen stannar kvar i bolaget?
            </seg>
            <seg n="c3a36585">
              För mig är beteckningen SVB efter bolagsnamnet, särskild vinstutdelningsbegränsning,
              en mycket klar och enkel varudeklaration som kanske en del av
              oss vård- och omsorgstagare önskar när vi står inför den valmöjligheten
              i stället för att avsätta tid för att granska bolagsordningar
              eller olika bestämmelser. Måste man sedan följa vilka aktieägare
              som sitter vid rodret och styr finns risken att det känns svårt.
              Vem gagnar det?
            </seg>
            <seg n="58c3241a">
              Lika problematiskt är det för dem som jobbar på ett företag utan
              vinstintresse. När personen väl har börjat på en arbetsplats finns
              det ingen rim och reson i att behöva känna osäkerhet om aktieägarnas
              eventuellt förändrade inriktning.
            </seg>
            <seg n="20a398a4">
              Behovet kanske inte finns i dagsläget. Men för den framtida utvecklingen
              av omsorgen och vården och för den delen för människor som letar
              aktiebolag med en mer ideell inriktning och prägel behöver det
              införas en klargörande benämning, SVB. Det är det som nu s, v
              och mp åstadkommer.
            </seg>
          </u>
          <note type="speaker" n="bee7fc41">
            Anf. 152 BERTIL KJELLBERG (m) replik:
          </note>
          <u who="Q4895693" xml:id="i-9d33fd01805980ad-3" n="cde3b3d7">
            <seg n="e1ec007d">
              Herr talman! Om man bara ser till dagens förslag är inte det
              så dramatiskt. Vad som är dramatiskt är att detta är ett verktyg,
              misstänker vi, för regeringen att skapa nya stopplagar. Det är
              det anmärkningsvärda och vad som gör oss oroliga. Det är därför
              anmärkningsvärt att Miljöpartiet medverkar i baletten. Miljöpartiet
              har i både ord och handling visat att man är småföretagarvänligt.
            </seg>
            <seg n="80e26b1d">
              Jag vill veta av Miljöpartiet: Kan ni garantera att ni inte ska
              vara med och skapa nya stopplagar på andra områden, inom till
              exempel primärvården och friskolorna, där man kommer att ställa
              som ett krav för entreprenad att det ska vara ett bolag med beteckningen
              SVB på slutet?
            </seg>
          </u>
          <note type="speaker" n="409c56de">
            Anf. 153 MIKAEL JOHANSSON (mp) replik:
          </note>
          <u who="Q303488" xml:id="i-dbb04f1c6ea190df-10" n="e0cb8d03">
            <seg n="f34fb233">
              Herr talman! Just nu har vi varje fall i vår bolagsordning att
              vi inte ska ställa upp på att försvåra eller skapa den oro som
              uttrycks här. För oss har det också varit det arbete vi åstadkommit
              i samarbetet, att försöka att ta bort delen som kan leda till
              att det används på sådana områden där vi inte har tänkt oss att
              det ska användas.
            </seg>
            <seg n="dfddd252">
              Det handlar om att försöka ge möjligheter till fler företagsformer
              och inte om att låsa in den offentliga verksamhetens möjligheter
              och inte bara bedriva verksamhet i offentlig regi utan även ge
              möjligheter i aktiebolagsform. Det har varit viktigt för oss.
            </seg>
            <seg n="eb970e0b">
              Det finns tydliggjort i utskottsbetänkandet att om det skulle
              vara fallet att sådana krav ställs att den funderingen skulle
              finnas, även om det inte finns något sådant framfört av bland
              andra Johan Löfstrand här ska regeringen återkomma till riksdagen.
              Då står det i vår bolagsordning att vi ska stoppa sådana förslag.
            </seg>
          </u>
          <note type="speaker" n="5d85b809">
            Anf. 154 BERTIL KJELLBERG (m) replik:
          </note>
          <u who="Q4895693" xml:id="i-72326bc7e08f7779-0" n="cde3b3d7" next="i-6afdefde7f69d4b7-0">
            <seg n="dafba8e0">
              Herr talman! Jag tackar för det. Det känns i varje fall lite
              tryggare än med den socialistiska majoritetens förslag.
            </seg>
          </u>
          <note n="428ebfd4">
            Överläggningen var härmed avslutad.
          </note>
          <note n="84842fae">
            Ajournering
          </note>
          <note n="fc799fe6">
            Kammaren beslutade kl. 16.44 på förslag av förste vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <u who="Q4895693" xml:id="i-6afdefde7f69d4b7-0" n="cde3b3d7" prev="i-72326bc7e08f7779-0">
            <seg n="92a5c674">
              Återupptagna förhandlingar
            </seg>
            <seg n="52d2fff4">
              Luciano Astudillo
            </seg>
            <seg n="3342f6c3">
              Holger Gustafsson
            </seg>
            <seg n="3fdbcb65">
              Torsten Lindström
            </seg>
          </u>
          <note n="5d496464">
            Förhandlingarna återupptogs kl. 17.00.
          </note>
          <note n="db7e7385">
            10 § Beslut om ärenden som slutdebatterats vid dagens sammanträde
          </note>
          <note n="50877489">
            Punkt 1
          </note>
          <note n="21726317">
            Punkt 4
          </note>
          <note n="8539b8e6">
            Punkt 10
          </note>
          <note n="3d8dcb0a">
            Punkt 18
          </note>
          <note n="6f1c1386">
            Punkt 28
          </note>
          <note n="b4890dbe">
            Övriga punkter
          </note>
          <note n="5545fa0b">
            Punkt 2
          </note>
          <note n="0bbdfeaa">
            Punkt 3
          </note>
          <note n="6a140509">
            Punkt 6
          </note>
          <note n="e08b331e">
            Punkt 11
          </note>
          <note n="b4890dbe">
            Övriga punkter
          </note>
          <note n="7fdd12ae">
            11 § Anmälan om interpellationer
          </note>
          <note n="cf5821d4">
            Anmäldes att följande interpellationer framställts
          </note>
          <note n="0d725918">
            den 17 november
          </note>
          <note n="05cd24f7">
            Camilla Sköld Jansson
          </note>
          <note n="b5d2e0ba">
            Interpellationerna redovisas i bilaga som fogats till riksdagens
            snabbprotokoll tisdagen den 22 november.
          </note>
          <note n="77fd4ec3">
            12 § Anmälan om frågor för skriftliga svar
          </note>
          <note n="02945506">
            Anmäldes att följande frågor för skriftliga svar framställts
          </note>
          <note n="0d725918">
            den 17 november
          </note>
          <note n="8f0f0afe">
            Kurt Kvarnström
          </note>
          <note n="629fb2c6">
            Magdalena Andersson
          </note>
          <note n="629fb2c6">
            Magdalena Andersson
          </note>
          <note n="15d0cece">
            Nils Fredrik Aurelius
          </note>
          <note n="ce788541">
            Else-Marie Lindgren
          </note>
          <note n="dcd4edf7">
            Peter Danielsson
          </note>
          <note n="81d620eb">
            Sten Tolgfors
          </note>
          <note n="4d0fb506">
            Annelie Enochson
          </note>
          <note n="a05842b8">
            Allan Widman
          </note>
          <note n="3c56dbec">
            Jan Emanuel Johansson
          </note>
          <note n="fe234ce4">
            Carina Adolfsson Elgestam
          </note>
          <note n="0b9f5c55">
            Gudrun Schyman
          </note>
          <note n="253a663e">
            Ulla Löfgren
          </note>
          <note n="3227693e">
            Tobias Billström
          </note>
          <note n="b607f27d">
            Michael Hagberg
          </note>
          <note n="7b945960">
            Frågorna redovisas i bilaga som fogats till riksdagens snabbprotokoll
            tisdagen den 22 november.
          </note>
          <note n="016b10f2">
            13 § Anmälan om skriftliga svar på frågor
          </note>
          <note n="bfcd17e6">
            Anmäldes att skriftliga svar på följande frågor inkommit
          </note>
          <note n="9996fc1d">
            den 16 november
          </note>
          <note n="83307c97">
            Cecilia Wikström
          </note>
          <note n="72c4e26a">
            Rolf Olsson
          </note>
          <note n="7b0f6756">
            Ulla Hoffmann
          </note>
          <note n="17586613">
            Birgitta Ohlsson
          </note>
          <note n="4f1e24f9">
            Svaren redovisas i bilaga som fogats till riksdagens snabbprotokoll
            tisdagen den 22 november.
          </note>
          <note n="0f572371">
            14 § Kammaren åtskildes kl. 17.12.
          </note>
          <note n="c99f7d98">
            Förhandlingarna leddes
          </note>
          <note n="d50b0026">
            /Monica Gustafson
          </note>
        </div>
      </body>
    </text>
  </TEI>
</teiCorpus>
