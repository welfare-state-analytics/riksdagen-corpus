<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--17</head>
          <docDate when="2005-10-19 00:00:00">2005-10-19 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:17
          </note>
          <note>
            Onsdagen den 19 oktober
          </note>
          <note>
            Kl. 09:00 - 16:42
          </note>
          <note>
            1 § Val av ledamöter i Nordiska rådets svenska delegation
          </note>
          <note>
            Företogs val av tjugo ledamöter i Nordiska rådets svenska delegation.
          </note>
          <note>
            Valberedningen hade enhälligt beslutat om gemensam lista för
            val av ledamöter i Nordiska rådets svenska delegation.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till ledamöter
            i Nordiska rådets svenska delegation för riksmötet 2005/06:
          </note>
          <note>
            2 § Val av suppleanter i Nordiska rådets svenska delegation
          </note>
          <note>
            Företogs val av tjugo suppleanter i Nordiska rådets svenska delegation.
          </note>
          <note>
            Valberedningen hade enhälligt beslutat om gemensam lista för
            val av suppleanter i Nordiska rådets svenska delegation.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till suppleanter
            i Nordiska rådets svenska delegation för riksmötet 2005/06:
          </note>
          <note>
            3 § Justering av protokoll
          </note>
          <note>
            Justerades protokollet för den 13 oktober.
          </note>
          <note>
            4 § Anmälan om kompletteringsval till kulturutskottet
          </note>
          <note>
            Talmannen meddelade att Socialdemokraternas riksdagsgrupp på
            grund av uppkomna vakanser anmält Inger Nordlander som ledamot
            i kulturutskottet och Johan Andersson som suppleant i kulturutskottet.
          </note>
          <note>
            Talmannen förklarade valda från och med den 19 oktober till
          </note>
          <note>
            ledamot i kulturutskottet
          </note>
          <note>
            suppleant i kulturutskottet
          </note>
          <note>
            5 § Meddelande om allmän debattimme
          </note>
          <note>
            Talmannen meddelade att allmän debattimme skulle äga rum onsdagen
            den 26 oktober kl. 9.00.
          </note>
          <note>
            6 § Norden
          </note>
          <note>
            Föredrogs
          </note>
          <note type="speaker">
            Anf. 1 BIRGITTA AHLQVIST (s):
          </note>
          <note>
            Herr talman! En del av det nordiska samarbetet handlar om Barentssamarbetet.
          </note>
          <note>
            I somras deltog jag i en konferens som Nordiska rådet hade anordnat
            i Bodö. Den handlade om Barents framtid. Där framkom att Norge
            och Finland satsar stort på Barents, medan Sveriges engagemang
            kändes lite mer osäkert. Därför har jag valt att enbart ta upp
            den frågan i mitt inlägg. Anita Johansson kommer i sitt inlägg
            att behandla de nordiska frågorna i stort.
          </note>
          <note>
            Jag yrkar bifall till utskottets förslag.
          </note>
          <note>
            Finland övertar ordförandeskapet i Barentsrådet i november i
            år. Under det finska ordförandeskapet förstärker Finland organisationen
            kring Barentsfrågorna markant genom att etablera ett nationellt
            regionalt Barentssekretariat i Rovaniemi.
          </note>
          <note>
            Norge har sedan länge ett Barentssekretariat i Kirkenes, och
            det håller man på att bygga ut. Detta sekretariat kommer att kompletteras
            det är på gång redan nu med ett internationellt forskningsinstitut
            och ett internationellt Barentssekretariat. Norge satsar också
            kraftigt på Barentsfrågorna.
          </note>
          <note>
            Sverige inrättade ett Barentssekretariat 2004 efter en utredning
            som tillsattes i slutet av 2002 och som bland annat hade i uppdrag
            att lämna förslag på hur Barentsfrågorna framgent bäst kunde hanteras
            på såväl nationell nivå inom Regeringskansliet som på regional
            nivå på länsstyrelserna. Anledningen var att de tillfälliga sekretariatsfunktionerna
            som UD byggt upp för ordförandeskapet i Barentsrådet skulle avvecklas
            efter ordförandeperiodens slut. Utredarens förslag innebar att
            de tjänster som fanns skulle permanentas.
          </note>
          <note>
            Dåvarande utrikesministern Anna Lindh beslutade våren 2003 att
            inrätta ett Barentssekretariat i norr. Just nu håller man på att
            utvärdera Barentssekretariatet efter två års arbete.
          </note>
          <note>
            Det finns en lång samarbetstradition inom Barentsområdet. Redan
            1964 startade Sveriges nordkalottkommitté ett samarbete mellan
            de fyra länderna under temat folkets diplomati. Den kunskap och
            kompetens som byggts upp i norr kring dessa frågor genom organisationer,
            företag, universitet, kommuner, enskilda med flera måste bibehållas
            och utvecklas. Och Svenska Barentssekretariatet spelar en stor
            roll i den utvecklingen. Sekretariatet ger status, resurser och
            stöd till den regionala nivån men får också tillbaka information,
            kunskap och erfarenheter av de regionala aktörerna. Det behövs
            både en nationell och en regional nivå för att samarbetet ska
            lyckas.
          </note>
          <note>
            Vissa frågor kan framgångsrikt hanteras bara på nationell nivå,
            till exempel visumfrågor, tullfrågor och avtal mellan stater,
            medan andra frågor som näringslivsfrågor hanteras bäst regionalt
            och lokalt.
          </note>
          <note>
            Sedan finns det frågor där man behöver samarbeta både på den
            nationella och den regionala nivån. Vi har till exempel bildat
            något som kallas för Barents väg, en internationell förening som
            har skapat en tvärförbindelse genom Ryssland, Finland, Sverige
            och Norge. Barents väg sträcker sig från Bodö vid norska atlantkusten
            till finska Salla och vidare till Murmansk vid Barents hav. I
            dag kan man åka buss hela vägen mellan Bodö och Murmansk, 150
            mil. Men för att detta skulle lyckas var man tvungen att på nationell
            nivå tillsammans med EU se till att tullstationen i Salla öppnades.
            Det har man gjort, och det är mycket bra.
          </note>
          <note>
            Det nordiska samarbetet med nordvästra Ryssland och Barents är
            viktigt. Tack vare Barentssamarbetet säkrar vi en fredlig och
            stabil utveckling i regionen, och vi befäster och vidareutvecklar
            de kulturella banden mellan folken. Vi lägger på det här sättet
            grunden för en bärkraftig ekonomisk och social utveckling i området.
            Vi medverkar också till en utveckling som tar hänsyn till urfolkens
            intressen, för i det här området bor det många olika minoriteter,
            bland annat samer, vesper och nenetser.
          </note>
          <note>
            Men vi måste också se till att näringslivet får bättre möjligheter
            att utvecklas och blomstra i Barents. Oljan och gasfyndigheterna
            gör att området har stort intresse i hela världen. Olje- och gasfyndigheterna
            i Barents hav är tolv gånger större än de i Snövitprojektet i
            Norge. På Kolahalvön finns fler mineraler än på något annat ställe
            i världen. Det finns mer än 500 olika mineraler. Midnattssol,
            norrsken, storslagen fjällvärld, vidsträckta skogar, forsande
            vatten, isbelagda hav, den särpräglade samiska kulturen och ljusa
            ljuva somrar kombinerat med långa mörka vintrar gör att alltfler
            turister söker sig till Barents för äventyr, upplevelser och inte
            minst fiske.
          </note>
          <note>
            Det är nödvändigt att ytterligare stärka processen och befrämja
            en längre gående integration och ett utökat samarbete i norr.
            För att åstadkomma detta fordras samordning, information, nätverkssamarbete
            mellan myndigheter, näringsliv och universitet, en bra fysisk
            infrastruktur och ett bättre utnyttjande av distansöverbryggande
            teknik.
          </note>
          <note>
            Barentssekretariatet i norr har en nyckelroll i arbetet och måste
            därför finnas kvar och med utökade regionala resurser. Och varför
            inte en emissarie för Barentsområdet?
          </note>
          <note>
            I detta anförande instämde Åke Bergbäck (fp) och Siv Holma (v).
          </note>
          <note type="speaker">
            Anf. 2 GABRIEL ROMANUS (fp):
          </note>
          <note>
            Herr talman! Vi har förmodligen att se fram emot en relativt
            lugn överläggning om det nordiska samarbetet i dag. Vi är tacksamma
            för att vi får ha den här överläggningen innan en del av oss reser
            till Reykjavik för rådets årliga session. Vi kan också se fram
            emot en frisk debatt om det nordiska samarbetet under våren med
            anledning av motioner om det nordiska samarbetet. Jag, för min
            del, ser fram emot det också.
          </note>
          <note>
            Det nordiska samarbetet diskuteras naturligtvis eftersom vi befinner
            oss i ett nytt läge när det gäller internationellt samarbete i
            vår del av världen, framför allt genom EU:s utvidgning. Det är
            naturligt att det då diskuteras. Det är bra. Det är också naturligt
            att det nordiska samarbetets former omprövas. Det är för övrigt
            något som har kännetecknat det nordiska samarbetet ända sedan
            Nordiska rådet bildades 1952 att det har förts en ständig diskussion
            om hur samarbetet ska få de bästa formerna. Det är bra.
          </note>
          <note>
            Då tycker jag att den första utgångspunkten är att konstatera
            att det nordiska samarbetet har en stark folklig förankring. I
            vårt land är det så att man, när man gör undersökningar om detta,
            finner att det nordiska samarbetet har en starkare förankring
            än det europeiska. Det är ju inte så förvånande eftersom vi har
            mycket gemensamt i Norden. Jag tycker inte för min del att man
            ska spela ut de här samarbetena mot varandra, men gör man det
            får det nordiska samarbetet ett starkare stöd än det europeiska.
          </note>
          <note>
            För min del ser jag det så att det nordiska samarbetet stärker
            det europeiska samarbetet. Att spela ut dem mot varandra är ungefär
            lika motiverat, eller omotiverat, som när en del under de första
            diskussionerna om Europasamarbetet i Sverige sade att vi inte
            ska samarbeta i Europa, vi ska samarbeta med hela världen. Man
            ställde det i motsats till varandra.
          </note>
          <note>
            På samma sätt tycker jag att vi ska inse att det nordiska samarbetet
            stärker det europeiska samarbetet. Framför allt ökar det förutsättningarna
            för oss i Norden att få genomslag för våra synpunkter i det som
            vi har gemensamt i det europeiska samarbetet. Även för den som
            är väldigt entusiastisk för europeiskt samarbete, som jag är,
            finns det ju mycket övrigt att önska när det gäller Europas framtid
            och när man ser de tecken som finns i det europeiska samarbetet.
            Man kan enkelt sammanfatta det så att den rena marknadsekonomiska
            ideologin har fått dominera alltför mycket. EU bör göras mer socialliberalt
            och mindre renodlat marknadsliberalt. Där kan Norden spela en
            roll, och den rollen kan vi spela bättre om vi har ett bra internt
            nordiskt samarbete.
          </note>
          <note>
            Sedan är det naturligtvis så att det fortfarande finns många
            interna, nordiska frågor som vi behöver samarbeta om för att skapa
            ett gränslöst Norden för de människor, de flera hundra tusen människor,
            som antingen pendlar över gränsen regelbundet eller bor i ett
            nordiskt land och är medborgare i ett annat. Vi har det nordiska
            kultursamarbetet, som naturligtvis inte kan ersättas av ett europeiskt
            kultursamarbete. Vi har behovet av att bygga ut våra grannskapsförbindelser
            runt Östersjön, där ju också det nordiska samarbetet har gått
            i spetsen. Jag behöver bara påminna om att Nordiska rådet var
            den första organisation som kom över till de baltiska staterna
            och medverkade i uppbyggnaden av deras parlamentariska demokrati
            efter deras befrielse från kommunismen.
          </note>
          <note>
            Det finns alltså mycket som talar för ett starkt nordiskt samarbete
            också i den här nya situationen. Jag kan ju nämna för kammarens
            ledamöter, inklusive talmannen, att det är många regionala samarbeten
            som finns i EU där de som ägnar sig åt detta samarbete är avundsjuka
            på oss i Norden för vår starka tradition, vårt samarbete och inte
            minst det faktum att vi har byggt upp ett samarbete där vi har
            en väldigt intensiv dialog med regeringarna. Vid Nordiska rådets
            förra session, som var här i Stockholm, hade vi deltagande av
            inte mindre än 55 nordiska ministrar som kom hit och deltog i
            debatter med parlamentarikerna, också från de andra nordiska länderna,
            och svarade på frågor och försvarade regeringarnas politik och
            ministerrådets politik. Det finns ingen likhet till detta i något
            parlamentariskt organ som jag känner till, och vi har ändå kontakter
            med såväl baltiska församlingen och Beneluxförsamlingen som British-Irish
            Interparliamentary Body. Jag är helt övertygad om att det nu också
            kommer att växa upp liknande organ i de östra medlemsländerna
            i EU. Det är något som jag som parlamentariker tycker är en väldig
            styrka, och det vore ju ironiskt om inte vi som parlamentariker
            skulle slå vakt om just en sådan samarbetsform, där vi kan föra
            en dialog, en öppen offentlig dialog, med våra regeringsledamöter.
          </note>
          <note>
            Sedan är det ju också så att det nordiska samarbetet, när vi
            har de årliga sessionerna, drar till sig ett väldigt stort intresse.
            Man talar om att det är ungefär tusen deltagare på en sådan session.
            Då kan man tycka: Oj, det var mycket. Det kostar mycket pengar.
            Men det kostar inte Nordiska rådet eller parlamenten mycket pengar,
            utan det är olika organ som ser det som motiverat att sända deltagare
            till Nordiska rådets session för att det är en viktig händelse
            i Norden.
          </note>
          <note>
            Herr talman! Jag skulle vilja använda den sista minuten av min
            talartid till att fästa uppmärksamheten på en skrift som har givits
            ut av Nordiska ministerrådet, som ju som bekant leds av vår tidigare
            kollega Per Unckel, tidigare moderat riksdagsman. Det här är en
            skrift som heter Norden som global vinnarregion . Det är opinionsbildare
            i Norden som med hjälp av en så kallad think tank har ställt samman
            synpunkter på hur Norden kan stärkas med utgångspunkt från att
            Norden är en global vinnarregion när man jämför konkurrensförmåga,
            teknisk utveckling och kreativitet. Man pekar på grundbetingelserna
            för detta: vår gemensamma samhällsform, vår språkliga gemenskap
            och att vi har varandra som primär referensram. Man pekar vidare
            på de gemensamma nordiska värdena: jämlikhet, förtroende, kort
            distans till makten, inklusion, flexibilitet, respekt för naturen,
            protestantisk arbetsetik och estetik. Och så går man vidare och
            diskuterar: Hur ska vi kunna stärka detta? Vad ska vi önska oss
            av ett nordiskt ledarskap? En av de saker som dessa opinionsbildare
            pekar ut är just att fortsätta lära oss av varandra.
          </note>
          <note>
            Avslutningsvis, herr talman, vill jag bara nämna ett exempel
            på detta för att påpeka att vi inte anser att våra samhällen är
            perfekta även om vi ligger bra till internationellt. I tisdags
            morse var jag på ett möte med Hallå Norden, där en dansk som forskar
            om arbetsmarknaden talade om den danska modellen. Jag kan försäkra
            kammarens ärade ledamöter att vi har en hel del att lära av den
            danska modellen för att få en kombination av flexibilitet och
            rörlighet på arbetsmarknaden och ändå en stark trygghet, ett trygghetssystem.
            Det är det som man kallar för flexicurity i Danmark.
          </note>
          <note>
            Det är bara ett av många exempel på vad det praktiska nordiska
            samarbetet kan lära oss för att hjälpa oss att fortsätta vara
            en ledande region i världen.
          </note>
          <note>
            Liksom föregående talare yrkar jag bifall till förslaget i utrikesutskottets
            betänkande.
          </note>
          <note type="speaker">
            Anf. 3 AGNE HANSSON (c):
          </note>
          <note>
            Herr talman! Under det gångna året har Nordiska rådet diskuterat
            nya samarbetsformer i Norden och i Europa. Nordiska rådet har
            också behandlat frågor om nordiskt patentinstitut, om människohandel
            över gränserna och om undanröjande av gränshinder mellan de nordiska
            länderna. Alkoholpolitiken i Norden har diskuterats. Samarbetet
            om Östersjöns miljö och det arktiska samarbetet är några andra
            frågor som har stått på agendan.
          </note>
          <note>
            En rad rekommendationer har blivit resultatet, och ännu fler
            har diskuterats med de nordiska regeringarna för att förbättra
            och förenkla för medborgarna i Norden. Det har gällt bland annat
            Telemedicin mellan de nordiska länderna, samordning av hälsovårdssystemen
            i Norden, frågor om vårdgaranti och ett samnordiskt specialsjukvårdscentrum,
            beskattning av pensioner och rätt till förtidspensionering inom
            norden, GMO inom jordbruket, biologisk mångfald, miljövänlig produktion
            och konsumtion av energi och miljösäkerhet vid fartygstransporter
            på Östersjön och samarbete med ursprungsbefolkningen i Barentsregionen,
            för att ta några exempel. Det här framgår bland annat av den redogörelse
            och skrivelse som vi nu behandlar.
          </note>
          <note>
            Nästa vecka har Nordiska rådet sin årliga session i Reykjavik
            på Island. Där ska diskuteras och beslutas huruvida en nordisk
            fredspolitisk enhet ska formuleras och byggas upp. En komparativ
            studie av de nordiska lärarutbildningarna ska också diskuteras
            och även frågan om en nordisk satsning på klimat- och miljöförändringarna
            i Arktis, förändringarnas konsekvenser för befolkningarna i området,
            jämställdhetsprogram i Norden och en handlingsplan för nordiskt
            energisamarbete, återigen för att ta några exempel om framtiden
            i sammanhang som rör Nordiska rådet.
          </note>
          <note>
            Det mesta av det som jag här har nämnt är frågor som inte stannar
            vid nationsgränsen eller löses ensamma inom ett enskilt land.
            Det är frågor som har ett mervärde om de kan lösas i samarbete
            med andra. Det naturliga är att då först diskutera att lösa de
            frågor som man har gemensamt med de närmaste grannarna. På samma
            sätt diskuteras nu närmare samarbete mellan grannarna, bland annat
            med de nya EU-medlemsstaterna Tjeckien, Slovakien, Polen och Ungern.
            De ser att det finns ett mervärde att samarbeta eftersom de ser
            att det finns ett mervärde också inom EU att samarbeta med sina
            närmaste grannländer. Det är möjligt att de har sett och lärt
            av det nordiska samarbetet.
          </note>
          <note>
            Samarbete har ett värde i sig. Det ger förståelse för varandras
            problem och förtjänster. Det för länder och folk närmare varandra.
            Nordiskt samarbete är väl prövat och en tradition som man också
            kan föra vidare i en värld som behöver mer av samarbete mellan
            länder och inte mindre samarbete för att förstå varandra och lösa
            konflikter och föra demokratin vidare.
          </note>
          <note>
            Det finns ett klart nordiskt mervärde i att knyta de baltiska
            länderna till vårt samarbete i Norden för att bli starkare i EU.
            Vi har ett klart intresse av att de går norr ut med sitt samarbete
            och inte söderut. Försitter vi den samarbetschansen har vi försvagat
            vår position i Norden. Ju större EU blir, desto viktigare blir
            det nordiska samarbetet.
          </note>
          <note>
            Vi har mycket gemensamt i Norden. Östersjön och de vatten som
            omger oss är väl det tydligaste exemplet på det. Där finns gigantiska
            miljöproblem att lösa. Det kan inte göras av varje enskilt land
            för sig. Miljöproblemen gör inte halt vid nationsgränsen, vilket
            jag har sagt tidigare. Det finns klara nordiska mervärden i en
            bärkraftig utveckling på sektorsområden som energi, jordbruk,
            skogsbruk och fiske med Norden som närområde.
          </note>
          <note>
            Vi har ett klart motiv för att inom Norden knyta ett nära samarbete
            med Europas nya grannar. Det är vårt ansvar. Det händer mycket
            österut i Ryssland, Moldavien, Ukraina och Vitryssland. Mycket
            av det som händer pekar tyvärr åt fel håll. Risken är att de sluter
            sig inåt. Vi måste vara med och öppna upp. Vi måste göra de ansträngningarna
            än tydligare i ett läge där EU än så länge står mycket passivt
            i dessa frågor. Med kontakter, utbildning, information och samarbete
            kan vi hjälpa till att öppna upp för demokratin. Att aktivera
            ett samarbete i den nordliga dimensionen är viktigare än isolering
            för dessa länder, men inte minst för oss och även för våra grannländer.
            Norden är en naturlig brobyggare till nordvästra Ryssland och
            östra Europa. Utmaningar finns alltså. De är många och spännande.
            Det nordiska samarbetet har traditioner som kommer väl till pass
            för att möta de nya utmaningarna vi står inför framöver.
          </note>
          <note>
            På samma sätt som tiden förändras och omvärlden förändras måste
            också samarbetet i Norden förändras och anpassas till nya tiders
            krav. Det är ett arbete som diskuteras och ett förändringsarbete
            som redan pågår. Det är naturligt och nyttigt och en sak att vara
            öppen inför. På det sättet kan vi stärka samarbetet och göra det
            bättre. Det är min förhoppning att så ska ske.
          </note>
          <note>
            Jag yrkar bifall till förslaget i det eniga betänkandet från
            utrikesutskottet.
          </note>
          <note type="speaker">
            Anf. 4 ANITA JOHANSSON (s):
          </note>
          <note>
            Herr talman! Jag kan i stort instämma med de tre föregående talarna.
            Det är det som är så fantastiskt med Nordiska rådets samarbete.
          </note>
          <note>
            Sedan järnridåns fall har de nordiska staterna i samverkan kunnat
            bidra till att helt nya förutsättningar har skapats i Östersjöregionen.
          </note>
          <note>
            Tack vare denna nordiska samverkan kan de nordiska staterna med
            fog hävda att de har spelat en större roll än andra när det gäller
            att ge stöd till Estlands, Lettlands och Litauens krav på respekt
            för sin självständighet och till att dessa tre grannländer numera
            har säte och stämma i Europeiska unionen, precis som Gabriel Romanus
            var inne på.
          </note>
          <note>
            Att Östersjöregionen i dag är Europas främsta tillväxtregion
            är inte enbart det nordiska samarbetets förtjänst. Men det nordiska
            samarbetet har en väsentlig del i detta.
          </note>
          <note>
            Det organiserade nordiska samarbetet har därtill avgjort haft
            den största betydelsen för viktiga miljöinvesteringar, främst
            kanske genom samarbetsorganet Nefco, Nordiska miljö- och finansiseringsbolaget,
            och inte minst den nordiska investeringsbanken, i Östersjöregionen.
          </note>
          <note>
            Detta spelar en viktig roll för att åstadkomma en varaktigt hållbar
            utveckling i Norden och dess närområden.
          </note>
          <note>
            Få torde ifrågasätta att samarbetet och rörligheten i Norden
            har mycket stor betydelse för den ekonomiska utvecklingsnivån
            i länderna och att den också har mycket stor betydelse för hundratusentals
            människors livschanser här i Norden.
          </note>
          <note>
            Det finns emellertid ingen djupgående utredning av hur stort
            bidrag rörligheten i Norden ger till välfärdsutvecklingen och
            vad det är som möjliggör den stora rörligheten i Norden, och detta
            borde kanske undersökas.
          </note>
          <note>
            De nordiska regeringarna kan genom Nordiska ministerrådet bidra
            till att Nordiska rådet förblir ett centralt forum för att skapa
            en politik som leder till att Norden som region förblir i världsklass
            som välfärdsregion.
          </note>
          <note>
            Herr talman! Den gemensamma servicetjänsten Hallå Norden har
            bidragit inte bara till att vikten av att undanröja gränshinder
            uppmärksammas utan också till att det inom ministerrådet tagits
            initiativ som inneburit att många av gränshindren undanröjts eller
            mildrats. Ett exempel på detta är den förenklade ordningen för
            mantalsskrivning för nordbor som det träffades en överenskommelse
            om under år 2004.
          </note>
          <note>
            Den enda egentliga insatsen för att främja rörligheten i Norden
            inom ramen för ett organiserat nordiskt samarbete är Nordjobb.
            Inom ramen för detta projekt har sedan dess start drygt 15 000
            ungdomar getts chansen att i form av sommarjobb pröva ett arbete
            i ett annat nordiskt land än det egna.
          </note>
          <note>
            I år har 230 ungdomar från andra nordiska länder i genomsnitt
            sommarjobbat drygt nio veckor i Sverige det är inte oväsentligt
            och fler än 240 svenska ungdomar har genom Nordjobb erbjudits
            sommarjobb, bostad och fritidsverksamhet i ett annat nordiskt
            land.
          </note>
          <note>
            Det är viktigt att Nordiska ministerrådet ger Nordjobb, som har
            Föreningen Norden som huvudman, tillräckliga ekonomiska resurser
            även kommande år.
          </note>
          <note>
            Det är också viktigt att undersöka förutsättningarna för att
            ge nordjobbarna villkor vid beskattning när de sommarjobbar i
            ett nordiskt grannland som är likartade med vad de skulle ha haft
            om de sommarjobbade i det egna landet. Detta är en god sak att
            jobba för.
          </note>
          <note>
            Sverige bör verka för att åtgärder för förbättrad ömsesidig språkförståelse
            i Norden blir ett mera prioriterat område inom Nordiska ministerrådet.
            I Nordiska rådet jobbar vi stenhårt med det.
          </note>
          <note>
            Detta är ett gott exempel på ett område där det endast genom
            en organiserad nordisk samverkan, så som vi har inom Nordiska
            ministerrådet och Nordiska rådet, kan nås verkningsfulla resultat.
          </note>
          <note>
            Herr talman! Många ledamöter av denna riksdag och även talmannen
            har i år deltagit i markeringen av unionsupplösningen mellan Sverige
            och Norge. Unionsupplösningen 1905 förtjänar uppmärksamhet av
            flera skäl, tycker jag. Den bidrog till att påskynda demokratins
            genombrott i Sverige och är ett exempel på en unionsupplösning
            utan blodspillan.
          </note>
          <note>
            Den fredliga upplösningen lade en grund för det goda samarbete
            som växt fram i Norden. Få länder, om ens några, kan peka på så
            goda relationer som dem mellan Sverige och Norge.
          </note>
          <note>
            Jag hade glädjen att tillsammans med tusentals andra lyssna på
            de svenska och norska statsministrarna i Karlstad den 23 september.
            De bekräftade den nära samhörigheten mellan Norge och Sverige
            och markerade det fortsatta gränsnära samarbetet.
          </note>
          <note>
            Det nordiska samarbetet kan givetvis utvecklas och förstärkas.
            Jag ser detta som en gemensam nordisk uppgift som också gagnar
            våra grannar utanför den nordiska kretsen. Jag vill även betona
            vikten av att de nationella parlamenten och deras fackutskott
            är informerade om och delaktiga i Nordiska rådets arbete.
          </note>
          <note>
            Nordiska rådet är en viktig mötesplats för nordiska parlamentariker
            och ger en bred kunskap om våra nordiska grannars politik och
            samhällsförhållanden.
          </note>
          <note>
            Herr talman! Jag beklagar att de många nordiska motioner som
            väcktes under den allmänna motionstiden inte har kunnat behandlas
            i detta betänkande. Det beror väl på att det är en vecka tidigare
            än vanligt. Men vi lär, som Gabriel Romanus var inne på, återkomma
            till detta under våren.
          </note>
          <note>
            Med detta yrkar jag bifall till utskottets förslag i betänkandet.
            Naturligtvis kan jag också instämma i det Birgitta Ahlqvist har
            sagt om Barentssamarbetet.
          </note>
          <note type="speaker">
            Anf. 5 LARS WEGENDAL (s):
          </note>
          <note>
            Herr talman! Med förra årets Nordendebatt i klart minne kunde
            jag inte låta bli att anteckna mig på talarlistan för årets Nordendebatt
            inte för egen del och för att upprepa vad jag tidigare i debatten
            lyft fram utan mer för att ha möjlighet att vara en del av debatten
            när de som inte uppskattar det nordiska samarbetet tar till orda.
            Tyvärr kan jag nu, herr talman, konstatera att de som framför
            kritik inte är närvarande i kammaren. Förhoppningsvis dyker de
            upp under debattens gång.
          </note>
          <note>
            Herr talman! Även i år har vi under den allmänna motionstiden
            fått ta del av några motioner där det nordiska samarbetet angrips.
            Som vanligt är det moderata och folkpartistiska ledamöter som
            står för detta angrepp. Tidigare var det bara några enstaka ledamöter
            från de här partierna som ifrågasatte det nordiska samarbetet,
            men nu är det fler. Om jag räknat rätt är det 22 moderater och
            åtta folkpartister som i dag står bakom kravet på en nedläggning
            av Nordiska rådet, alltså inte en reformering eller en förändring
            av strukturen som man tidigare argumenterat för utan helt enkelt
            en nedläggning av det parlamentariska samarbetet ett samarbete
            som de nordiska medborgarna skattar väldigt högt, ja, långt högre
            än det parlamentariska samarbetet på europeisk nivå.
          </note>
          <note>
            Herr talman! Varför lyfter jag nu fram denna fråga? Ja, det är
            kanske en fråga som främst ska debatteras mellan å ena sidan Kent
            Olsson, Gabriel Romanus och andra moderater och folkpartister,
            som ser värdet i det nordiska samarbetet, och å andra sidan de
            kritiska rösterna inom de båda partierna. Så är det säkert. Nordisterna
            inom Moderaterna och Folkpartiet har en grannlaga uppgift när
            det gäller att föra denna debatt internt, inte minst nu när antalet
            kritiska röster inom respektive parti växer. När en sjättedel
            av folkpartisterna i riksdagen och snart hälften av moderaterna
            är beredda att skriva under dessa motioner har naturligtvis nordisterna
            inom Moderaterna och Folkpartiet ett problem.
          </note>
          <note>
            Men egentligen är det i ett större perspektiv som jag vill lyfta
            fram frågan. Alla i denna kammare vet att borgerligheten i dag
            önskar framstå som enig, att högeralliansen försöker framstå som
            ett enigt alternativ i svensk politik. Min fråga är därför naturlig
            i ett läge där Moderaterna och Folkpartiet tillsammans troligen
            står för ungefär 80 % av rösterna i detta samarbete: Kommer högeralliansen
            då att driva frågan om att lägga ned det nordiska parlamentariska
            samarbetet?
          </note>
          <note>
            En annan fråga som jag bara måste få ett svar på från de kritiska
            moderaterna och folkpartisterna är frågan om Nordiska ministerrådet.
            Eftersom man inte nämner något om den saken i sina motioner blir
            min naturliga fråga: Menar ni att ministerrådet ska leva vidare
            så som det ser ut i dag, eller ska det också läggas ned enligt
            er modell? Jag tror att det vore bra att få besked i just det
            avseendet.
          </note>
          <note>
            Sedan har jag en tredje fråga, till Moderaterna och Kent Olsson.
            Enligt säkra uppgifter ingår det konservativa partiet i Danmark
            en valteknisk samverkan med det främlingsfientliga Dansk folkeparti
            för att därigenom komma åt platser när vi går till val vid sessionen
            i Island. Hur ser Kent Olsson på denna samverkan eftersom de svenska
            moderaterna blir en del av detta ställningstagande när den konservativa
            gruppen vid den kommande sessionen ska utse ledamöter till Nordiska
            rådets olika utskott?
          </note>
          <note>
            Jag går nu över till frågan om arbetet i Nordiska rådet. Som
            alla vet har kulturfrågorna en särställning i det här samarbetet.
            Så har det varit historiskt, och så är det i dag. Som ordförande
            i Nordiska rådets kultur- och utbildningsutskott är jag naturligtvis
            glad över detta. Att kulturfrågorna har en riktigt hög prioritet
            känns bra. Emellanåt funderar man naturligtvis på hur de här frågorna
            behandlas i vårt eget parlament, men det är kanske en annan sak.
          </note>
          <note>
            Under de senaste åren har ministerrådet haft ett pågående arbete
            för att reformera kultursamarbetet mellan de nordiska länderna
            och de självstyrande områdena, ett arbete vars syfte och mål vi
            i utskottet ställt oss bakom. Vi ser att det förslag som kulturministrarna
            nu har att ta ställning till hade både för- och nackdelar. Den
            främsta fördelen är att det genom förslaget frigörs medel som
            kan finnas tillgängliga för politiska prioriteringar inom kultursektorn.
            Det är bra. Samtidigt finns det ett antal punkter som vi från
            utskottet varnar för och som vi säkert kommer att debattera vid
            vår kommande session på Island. Jag ska inte här i detalj gå in
            på de områdena utan bara nämna dem.
          </note>
          <note>
            För det första handlar det om att när antalet fasta institutioner
            minskar, hur håller man kvar kontinuiteten i verksamheten? Vi
            måste vara klara över att institutionerna inte bara ska ses som
            en kostnad utan också som en garanti för kontinuitet.
          </note>
          <note>
            På samma sätt diskuteras stödordningarna. Alla medel ska avsättas
            till projekt på ett till tre år. Hur ska man klara kontinuiteten
            vid ett sådant upplägg? undrar vi i utskottet.
          </note>
          <note>
            En tredje punkt gäller parlamentarikernas möjlighet att påverka.
            I ett läge där antalet medlemsförslag minskar men blir av högre
            kvalitet, en utveckling som vi i rådet har bejakat, får naturligtvis
            ordförandeländernas program en mer framträdande roll, ordförandeprogram
            som vi som parlamentariker har en liten eller ingen möjlighet
            att påverka. För oss i kultur- och utbildningsutskottet innebär
            detta att vi vid vårt årliga möte på sessionen med kulturministrarna,
            det vill säga i oktober november, för första gången får information
            om vilka prioriteringar man önskar göra det kommande året. Det
            är en ur vår synvinkel helt oacceptabel ordning.
          </note>
          <note>
            Av detta skäl kommer utskottet att tillsätta en arbetsgrupp som
            får till uppgift att arbeta fram parlamentarikernas kulturpolitiska
            program som kan sändas över till ministerrådet tidig sommar. Det
            är ett program som ministerrådet och ordförandelandet har möjlighet
            att ta hänsyn till när de tecknar ned sitt ordförandeprogram för
            det kommande året. På det här sättet kan vi garantera ett parlamentariskt
            inflytande över processerna i Nordiska ministerrådet, på motsvarande
            sätt som vi har i de nationella parlamenten.
          </note>
          <note>
            Avslutningsvis en fjärde punkt, kanske den viktigaste, som handlar
            om det som vi inom detta område kallar för armlängdsprincipen,
            det vill säga: Hur ska konstutövarnas självständighet garanteras,
            eller hur ska man hålla rågångarna fria mellan politiken och konstutövandet?
            Det här är en oerhört viktig princip som vi i alla nordiska länder
            hävdar men som i det föreliggande förslaget från ministerrådet
            är något otydligt. Här måste tydligheten från ministerrådet öka
            för att vi parlamentariker och kanske framför allt konstutövarna
            ska känna sig nöjda.
          </note>
          <note type="speaker">
            Anf. 6 GABRIEL ROMANUS (fp) replik:
          </note>
          <note>
            Herr talman! Visst finns det delade meningar i Folkpartiets riksdagsgrupp
            om det nordiska parlamentariska samarbetet. Vi kommer att föra
            en debatt om de här frågorna inför den behandling av motionerna
            som kommer i vår. Jag kan bara säga att svensk liberalism har
            mycket stolta nordiska traditioner, och dem, hoppas jag, kommer
            vi att fullfölja. Jag ska naturligtvis inte föregripa den diskussion
            som vi ska ha i vår riksdagsgrupp om den här frågan. Jag kan bara
            säga att såvitt jag vet finns det i den utrikespolitiska samarbetsgrupp
            som har tillsatts av Allians för Sverige inga planer på att alliansen
            skulle ta upp frågan om att avskaffa Nordiska rådet på sitt program.
          </note>
          <note>
            Det här är för oss en välbekant teknik som dyker upp från socialdemokratiskt
            håll i nästan alla debatter. Finns det något av de samverkande
            partierna som har en särståndpunkt målar man upp ett perspektiv
            att det är det som alliansen nu ska driva. Nu har Lars Wegendal
            drivit det ännu längre. Det finns en minoritet i två av partierna
            som har en, som jag tycker, ganska extrem ståndpunkt. Då kommer
            frågan: Kommer alliansen att driva det?
          </note>
          <note>
            Mitt svar är att så länge som det finns en majoritet i Sveriges
            riksdag för att arbeta på det sätt som vi gör med Nordiska rådet
            kommer det att bestå. Att vi har majoritet för detta i Sveriges
            riksdag kan vi gemensamt arbeta för.
          </note>
          <note type="speaker">
            Anf. 7 LARS WEGENDAL (s) replik:
          </note>
          <note>
            Herr talman! Det var lite grann av det svar som jag önskade av
            både Folkpartiet och Moderaterna. Moderaterna kanske jag får ett
            svar av senare då Kent Olsson står senare på talarlistan.
          </note>
          <note>
            Jag ser ett problem, och jag försökte beskriva det i mitt anförande.
            Förra året under allmänna motionstiden lades det motioner med
            ungefär likartat innehåll, men då stod det enstaka ledamöter bakom
            dem. Det var en folkpartist och en moderat. I dag har antalet
            ökat. För Folkpartiets del är det åtta ledamöter som står bakom
            och för Moderaterna är det 22. Fortsätter detta att växa blir
            det naturligtvis ett problem internt i Folkpartiet. Om man får
            en majoritet av sina ledamöter i riksdagsgruppen som inte står
            upp för det nordiska samarbetet kan det naturligtvis svänga över.
            När det gäller alliansens ställningstagande är det självklart
            så i ett samarbete mellan fyra partier att om 80 % av ledamöterna
            tycker att man ska avskaffa något har de resterande 20 procenten,
            det vill säga i det här fallet Centern och Kristdemokraterna,
            inte så mycket att säga till om när man i slutändan kommer fram
            till vilket beslut som alliansen ska stå för.
          </note>
          <note type="speaker">
            Anf. 8 GABRIEL ROMANUS (fp) replik:
          </note>
          <note>
            Herr talman! Jag arbetar naturligtvis som andra liberala ledamöter
            i denna kammare för ett regeringsskifte, men jag arbetar för en
            regering som ska vara en regering för hela landet. Det betyder
            att minoriteter inom regeringspartierna inte ska styra majoriteten.
            Jag hoppas naturligtvis att Folkpartiets riksdagsgrupp kommer
            att stå upp för det nordiska samarbetet. Åtta ledamöter är mycket,
            men det är inte en majoritet av 48 som bekant.
          </note>
          <note>
            Jag hoppas också, och jag får tolka Lars Wegendals anförande
            så, att det inte finns några tendenser inom den socialdemokratiska
            riksdagsgruppen att nagga det nordiska samarbetet i kanten. Är
            det på detta utmärkta sätt kan vi vara relativt lugna. Men jag
            har någon gång hört någon socialdemokrat sväva lite på målet när
            det gäller det nordiska samarbetet. Om Lars Wegendal går i god
            för att det inte kommer några sådana tendenser är jag lycklig.
          </note>
          <note type="speaker">
            Anf. 9 LARS WEGENDAL (s) replik:
          </note>
          <note>
            Herr talman! Vi är ett stort parti. Självklart kan inte jag inte
            gå i god för alla ledamöter i den socialdemokratiska riksdagsgruppen.
            Det finns säkerligen kritiska röster även inom mitt parti. Skillnaden
            är den att det inte läggs fram den här typen av förslag som Moderaternas
            och Folkpartiets grupperingar har gjort. Det oroar mig lite att
            de ändå har en så pass framträdande roll. Det växer, det är det
            som oroar. Förra året var det två enskilda ledamöter som lyfte
            fram de här frågorna, i dag är det ett trettiotal totalt sett.
            Det bekymrar mig faktiskt.
          </note>
          <note>
            Sedan kan man kanske tolka valet av den svenska delegationen
            på ett sådant sätt att det ändå finns en trygg majoritet i både
            Folkpartiet och Moderaterna för det nordiska, eftersom man valde
            in som ersättare både Fredrik Reinfeldt och Lars Leijonborg. Det
            känns faktiskt något tryggt.
          </note>
          <note type="speaker">
            Anf. 10 AGNE HANSSON (c) replik:
          </note>
          <note>
            Herr talman! Jag kan hålla med om väldigt mycket av det som Lars
            Wegendal sade i sitt anförande. Men jag tycker att han gjorde
            ett mindre välbetänkt angrepp när han försökte misstänkliggöra
            alliansen. Han sade att alliansen skulle stå bakom ett förslag
            om att lägga ned Nordiska rådet.
          </note>
          <note>
            Jag tycker att det är ett hälsotecken att det kommer fram kritiska
            synpunkter på det arbete som vi bedriver. Det väcker ju lite tankar
            och ger möjligheter att öka aktiviteten på det här området, och
            det ska man också vara tacksam för.
          </note>
          <note>
            Lars Wegendal lade ett stort ansvar på Folkpartiet och Moderaterna
            när det gäller Nordiska rådets framtid. Jag vet ju att vi inte
            är så stora och inte heller Kristdemokraterna, även om de är större.
            Jag tycker att vi alla har ett ansvar att ta tag i dessa frågor.
            Även Lars Wegendal har ett hemarbete att göra i det sammanhanget.
          </note>
          <note>
            Men det viktiga är att inte gräva ned sig i skyttegravar och
            bara ägna sig åt försvar. Man borde i stället öppna sig för kritiken
            och diskutera förbättringar. Man borde också vara öppen för förändringar.
            Det är det bästa sättet att möta de krav på nedläggningar som
            finns.
          </note>
          <note>
            Även inom det nordiska samarbetet har jag försökt att diskutera
            förändringar. Jag har märkt att det är väldigt svårt att få snabba
            genomslag för det. Men att fortsätta på den vägen, öppna sig och
            diskutera tror jag är det bästa sättet för att kunna reformera.
            Då vitaliserar man nordiskt samarbete och stärker det för framtiden.
          </note>
          <note type="speaker">
            Anf. 11 LARS WEGENDAL (s) replik:
          </note>
          <note>
            Herr talman! Orsaken till att jag tar upp den oro som jag känner
            inför alliansen är ju att den i varje fall i retoriken hela tiden
            försöker att framhäva sin enighet och sin gemensamma ståndpunkt.
            När man ser att kritiken växer mot det parlamentariska nordiska
            samarbetet inom de två ledande partierna i alliansen är det ett
            bekymmer. Det är kanske inte ett bekymmer som vi egentligen ska
            debattera här, utan det här är ett bekymmer som jag sade i mitt
            anförande som främst Kent Olsson och Gabriel Romanus har när det
            gäller att försöka att övertyga sina partigrupper.
          </note>
          <note>
            Sedan är det självklart och där tror jag att vi är väldigt eniga
            att det här samarbetet, som nu har ett antal år på nacken, hela
            tiden måste förändras. Vi i hela den svenska delegationen för
            fram förslag till förändringar av samarbetet så att det blir ett
            samarbete i tiden, som Gabriel Romanus kallade det för. Självklart
            är även vi från Socialdemokraterna en del av detta.
          </note>
          <note>
            Sedan sade jag tidigare att visst har vi kritiska röster också
            inom mitt parti. Men än så länge har de inte varit så framträdande
            som motionärerna från Folkpartiet och Moderaterna är och har blivit.
          </note>
          <note type="speaker">
            Anf. 12 AGNE HANSSON (c) replik:
          </note>
          <note>
            Herr talman! Det är ju majoriteten i en demokrati som styr. Utgår
            man från det så finns det en enighet i alliansen om Nordiska rådet
            i dag såväl som det finns inom Socialdemokraterna. Det är viktigt
            att framhålla det, och det var inte minst därför som jag begärde
            ordet. Jag tycker att det är att gå lite väl långt att partipolitisera
            detta som att det skulle vara Socialdemokraterna som är garanten
            för nordiskt samarbete i framtiden samtidigt som man misstänkliggör
            Centern, Kristdemokraterna och de andra allianspartierna för att
            inte ha den synen på nordiskt samarbete.
          </note>
          <note>
            I själva verket tror jag, Lars Wegendal, att vi är ganska överens
            mellan våra partier och generellt i Sveriges riksdag om samarbetets
            betydelse i Norden. Men jag är glad över att det finns en kritik.
            Det vitaliserar samarbetet och är nog också ett bidrag till att
            man kan förbättra effektiviteten i framtiden, och det gagnar oss
            alla i Norden.
          </note>
          <note type="speaker">
            Anf. 13 LARS WEGENDAL (s) replik:
          </note>
          <note>
            Herr talman! Jag har inte på något sätt misstänkliggjort vare
            sig Centerpartiet eller Kristdemokraterna. Jag vet var ni står,
            och jag vet också var de folkpartister och moderater står som
            står upp för det nordiska samarbetet. Det finns ingen som helst
            tvekan om att Gabriel Romanus och Kent Olsson är riktiga nordister.
            Men vad jag har försökt att peka på är att det finns en växande
            grupp inom dessa två partier som är ledande inom alliansen. Växer
            den gruppen sig ännu större finns det naturligtvis en risk för
            att de tar över en majoritet inom sina partier och driver igenom
            sin linje, och då står sig Centerpartiets och Kristdemokraternas
            röster ganska slätt. Det var det som jag försökte att lyfta fram.
          </note>
          <note>
            Jag vet att vi som sysslar med detta ser den nordiska nyttan
            med det här samarbetet, och vi strider med näbbar och klor för
            att både förbättra det och fördjupa det i syfte att göra det något
            drägligare för de nordiska medborgarna. När det blir dags för
            den striden återfinns Agne Hansson och jag på samma estrad, det
            lovar jag.
          </note>
          <note type="speaker">
            Anf. 14 KENT OLSSON (m):
          </note>
          <note>
            Herr talman! Jag hade egentligen tänkt ta upp den nordiska rapporten
            om nyttan med det nordiska samarbetet, men helt plötsligt tog
            debatten en lite annorlunda vändning. Det är intressant att det
            förutsägbara inte alltid är förutsägbart. Jag tänkte börja med
            att ta upp några av de frågor som Lars Wegendal ställde till mig.
          </note>
          <note>
            Jag måste säga, Lars Wegendal, att jag är lite förvånad över
            att den debatten tas upp just nu. Det är en debatt som kommer
            nästa år. Motionerna ska behandlas i ett nytt betänkande. Här
            var väl ändå tanken att vi skulle diskutera nyttan av Nordiska
            rådet.
          </note>
          <note>
            Låt mig börja med att ta upp den fråga där det finns ett antal
            människor i Moderata samlingspartiet som är kritiska mot Nordiska
            rådet. Enligt Lars Wegendal finns det inte någon omfattande kritik
            inom Socialdemokraterna. Det beror bland annat på att ni inte
            får lov att skriva några motioner mot något i regeringens budget.
            Det finns inga motioner över huvud taget på detta område, men
            jag är ganska övertygad om att det finns kritik mot Nordiska rådet
            och dess arbetsformer inom Socialdemokraterna liksom det finns
            inom Moderata samlingspartiet.
          </note>
          <note>
            En anledning till detta är en känsla av att Nordiska rådet inte
            är så duktigt på att tala om vad man gör. Lars Wegendal kritiserade
            nyss ministerrådet där det finns ett antal olika svenska ministrar
            från Socialdemokraterna. Det är kanske för att man inte är tydlig
            i ministerrådet som gör att det finns kritik. Jag, herr talman,
            tycker att vi ska ta till oss den kritik som finns mot Nordiska
            rådet. Vi ska försöka att tydliggöra saker och arbeta med nya
            arbetsformer.
          </note>
          <note>
            Den kritik som finns måste vi ta till oss. Om vi bara säger att
            det är jättebra och låter det vara är det klart att kritiken ökar
            mer och mer. Åtminstone inom vårt parti tar vi till oss den kritik
            som finns, och vi försöker därför att tydliggöra vad vi gör genom
            att ha ett bättre samarbete med utskotten än vad vi kanske har
            haft tidigare, genom att vi talar om vad som sker i olika sammanhang
            och genom att föra fram nyttan med det nordiska samarbetet.
          </note>
          <note>
            Herr talman! Nu ska jag gå över på det som jag tänkte säga, nämligen
            att vi faktiskt gör en hel del inom Nordiska rådet.
          </note>
          <note>
            När det gäller gränshinderfrågan som är så oerhört viktig jobbar
            vi både bilateralt och över flera länder för att lyckas få undan
            de gränshinder som finns. Ett problem är att det stiftas nya lagar
            i det här parlamentet, och då tänker man inte alltid igenom att
            det kan uppkomma nya gränshinder. Jag ser det som en av de viktigaste
            frågorna i framtiden att vi kan tala om för människorna att vi
            har röjt undan det ena efter det andra gränshindret.
          </note>
          <note>
            Vi håller faktiskt på att röja undan ett antal gränshinder. Det
            kan tyckas vara småsaker, men vi har löst problemet med gemensam
            folkbokföring, och vi har löst frågan om en konvention om social
            trygghet. Vi har, inte minst genom Runar Patrikssons försorg,
            lyckats klara ut frågan om ett virtuellt skattekonto.
          </note>
          <note>
            Vi försöker klara pensionsfrågorna. Vi har Hallå Norden, som
            tar upp de frågor som är viktiga och där medborgarna kan få svar.
            Vi har inte minst ett nordiskt forskningssamarbete som kommer
            att öka i framtiden. Vi har ett stort samarbete kring Östersjön
            i de viktiga miljöfrågor som finns genom Östersjörådet, där jag
            har förmånen att vara med. Där diskuterar vi miljöfrågor, utbildningsfrågor,
            motorvägar kring Östersjön och oerhört viktiga frågor som gäller
            den marina miljön och så vidare.
          </note>
          <note>
            Vi har bilateralt samarbete i Östersjöregionen mellan Danmark
            och Sverige. Vi har ett samarbete mellan Norge och Sverige, senast
            manifesterat genom den Svinesundsbro som byggdes nyligen.
          </note>
          <note>
            Vi har det parlamentariska samarbetet, där vi måste arbeta på
            ett effektivare sätt genom utskotten och även förankra de nordiska
            frågorna i parlamentet. Vi jobbar faktiskt gentemot Östersjöländerna
            med frågor om människohandel och trafficking . Det satsar Nordiska
            rådet stora pengar på. Vi har ett samarbete om narkotikafrågor,
            där vi också lägger mycket pengar genom Nordiska ministerrådet
            och genom Nordiska rådet.
          </note>
          <note>
            Som Lars Wegendal nämnde har vi också ett oerhört stort kulturellt
            samarbete. Vi jobbar med språkfrågorna i en språkgemenskap.
          </note>
          <note>
            Jag är alltså positiv till tanken att vi även i framtiden kommer
            att ha ett bra nordiskt samarbete.
          </note>
          <note>
            Men vi har två problem. För det första måste vi säga vad vi gör.
            Det måste tydligt och klart framgå vad vi gör så att de människor
            som är kritiska inte får vatten på sin kvarn när det gäller att
            det här blir ett internt organ. Vi måste saluföra oss på ett annat
            sätt än vi har gjort tidigare.
          </note>
          <note>
            För det andra tycker jag att vi måste ha ett vidgat parlamentariskt
            samarbete och ett tydligare samarbete mellan fackutskotten i de
            nordiska länderna.
          </note>
          <note>
            Herr talman! Låt mig avslutningsvis yrka bifall till förslaget
            i utrikesutskottets betänkande. Jag är trygg när jag säger att
            jag tror att vi kommer att ha ett bra nordiskt samarbete i framtiden.
            Men vi får inte låsa in oss. Vi ska vara öppna och göra de förändringar
            som behövs och som både människor i allmänhet och parlamentariker
            i olika länder kräver.
          </note>
          <note>
            Jag tror att den debatt som kommer att föras när det gäller de
            motioner som har väckts är nyttig för oss. Jag ser inte fram mot
            den debatten med någon rädsla snarare tvärtom.
          </note>
          <note type="speaker">
            Anf. 15 RUNAR PATRIKSSON (fp):
          </note>
          <note>
            Herr talman! Egentligen kanske jag skulle ha rest mig upp efter
            Gabriel Romanus tal och instämt och sedan varit tyst. Men eftersom
            jag nu gör mitt sista riksdagsår så kan jag inte missa något tillfälle
            där jag kan få Norden att stå med i protokollet.
          </note>
          <note>
            Jag tycker att debatten var lite mjuk i början, men Lars Wegendal
            har ju gjort politik av den nu. Man får bita sig lite i tungan
            och vara försiktig här, så att vi inte fortsätter att strö salt
            i de nordiska såren. Vi ska i stället försöka lappa ihop de problem
            som har uppstått i och med att så många skriver nordiska motioner
            som är kritiska.
          </note>
          <note>
            Det smärtar mig. När jag går ut ur mitt hus och åker fem kilometer
            så åker jag över en nordisk gräns. Vänder jag bilen åt andra hållet
            och kör två mil så kör jag rakt in i finnskogen. Den första gången
            kör jag in i Norge. Finnskogen ligger i mina trakter därför att
            finnarna flyttade till Värmland och hjälpte till med näringsliv
            och arbete samtidigt som de fick en fristad i Sverige.
          </note>
          <note>
            Jag kommer direkt hem från att förra torsdagen ha åkt till Rovaniemi
            och vidare till Pyhätunturi. Där träffade jag Nordkalottens byaråd
            med svenskar, norskar och finnar i det nordiska området där nordiskt
            samarbete är nummer ett. Där kunde vi gå igenom vad det betyder
            att vi skapar möjligheter över de nordiska gränserna i det norra
            området. Det här kopplas till vad Birgitta sade om Barentssamarbetet
            och om det nordiska rådets arktiska arbete för människor som lever
            och bor i det området.
          </note>
          <note>
            Detta är oerhört viktiga frågor. Vi som är nordister måste hjälpas
            åt, och se till att de som skriver motioner om att Nordiska rådet
            ska läggas ned tonen är ganska rå i år inte får fortsatt möjlighet
            att frodas.
          </note>
          <note>
            Jag håller med dem om att det borde stå att det nordiska rådets
            arbete ska reformeras. Jag vet att herr talman både i Sverige
            och i övriga nordiska länder lägger ned mycket tid på ordet reformera.
            Jag är helt på det klara med att detta arbete är oerhört viktigt.
            Vi måste komma fram till någonting som inte bara är snack och
            vackra tal i våra parlaments talarstolar.
          </note>
          <note>
            Det gäller dem som bor där jag bor och som har sitt arbete på
            andra sidan om en nationell gräns. Om man så är småföretagare,
            vanlig arbetare eller tjänsteman så ska man känna en trygghet,
            en säkerhet och en glädje i att man är nordenbo.
          </note>
          <note>
            Nu kommer diskussionen i alla fall, och det finns en fråga. Kan
            det vara så, Lars Wegendal, att de problem som du tar upp med
            folkpartister och moderater som skriver negativa motioner beror
            på att vi i den här kammaren fattar för få beslut som påverkar
            dem som jag nu talar om?
          </note>
          <note>
            Jag tänker på dem som bor i Finnmark i Norge. De har sina finska
            grannar rakt över älven. Jag hörde dem prata i fredags hela dagen.
            De producerar mjölk på den norska sidan, och finnen gör det på
            den andra sidan. Det finns ett mejeri som ligger precis intill.
            Men finnen kan inte köra mjölken till det norska mejeriet, utan
            får köra 30 mil längre ned. Så gör man i stället för att småbyarna
            här uppe i nord kan samarbeta. Det finns gränshinder.
          </note>
          <note>
            Jag skulle utan några problem ha fyllt läktaren här i dag med
            gränshindersmänniskor, som har arbetat och arbetar över gränserna
            men som inte känner trygghet och säkerhet. Kan det vara så att
            det i den regering som vi har inte fattas beslut på ministerrådsmöten
            som innebär att det nordiska arbetet visar resultat?
          </note>
          <note>
            Vi har i det arktiska samarbetet någonting som heter University
            of the Arctic. Det har jag kämpat för i många år. Varför har inte
            den svenska regeringen tagit något beslut för att ta sitt ansvar
            för University of the Arctic? Det är den virtuella utbildningsmöjligheten
            över hela det arktiska området. Finland och Norge med flera tar
            sitt ansvar.
          </note>
          <note>
            Det finns sådana här saker, som jag inte hade tänkt ta upp. Men
            när politiken kommer på bordet och när man funderar på varför
            uppfattningen att Nordiska rådet inte har någon funktion gror
            i riksdagen så förstår man att det måste bero på att det inte
            finns någon handlingskraft. Vi som kallas alliansen, och som tydligen
            anses vara opålitliga, har inte makten än.
          </note>
          <note>
            Vi måste skapa ett nordiskt skattekontor. Vi har också gjort
            det. Jag vill tacka Kent Olsson för det han sade i sitt inlägg
            om att jag har gjort mycket arbete just i den frågan. Det har
            jag också gjort, och jag är glad för det. Jag tackade Gunnar Lund
            när han presenterade det virtuella kontoret i Oslo på sessionen.
            Jag hade en debatt med Stefan Norén på Föreningen Norden för en
            vecka sedan. Vi får veta att det är en stor framgång, men det
            räcker inte.
          </note>
          <note>
            Jag har dagliga kontakter både med experter på området och med
            dem som är drabbade. Vi måste skapa ett nordiskt skattekontor
            med hjärta, hjärna och kunskap.
          </note>
          <note>
            Nu ska jag inte fortsätta längre. Vi ska föra den här debatten
            till våren när årets motioner kommer upp.
          </note>
          <note>
            Jag hoppas att ni hör på tonläget att detta är oerhört viktigt.
            När jag lämnar Sveriges riksdag om ett år kommer jag att påstå,
            vilket jag redan har gjort i flera intervjuer, att det som jag
            har känt som en av mina viktigaste uppgifter under mina riksdagsår
            är kampen för det nordiska arbetet, att få vara med och utveckla
            nordisk samverkan i en ny tid. Jag tror att de nordiska talmännen
            håller på att skapa ett nordiskt samarbete i en ny tid. Det är
            att reformera det arbete vi nu gör. Men att göra reformation,
            att reformera konstruktionen, är en sak. I det arbetet måste det
            också ingå att i ett nordiskt samarbete ska det fattas nordiska
            beslut som märks över landsgränserna.
          </note>
          <note>
            Det ska vi vara med och skapa i den här riksdagen. Vi kommer
            förhoppningsvis att fatta några beslut under det här sista året
            som jag får vara med. Jag vill vara med och skapa ett nordiskt
            samarbete i en ny tid som ger resultat för folket i Norden.
          </note>
          <note type="speaker">
            Anf. 16 LARS WEGENDAL (s) replik:
          </note>
          <note>
            Herr talman! Runar Patriksson sade att det nu blev politik av
            det. Det är klart. Vi är ju förtroendevalda. Vi sitter här i Sveriges
            riksdag. Om vi inte ska syssla med politik, vet jag inte vad vi
            ska syssla med. Jag utgår i alla fall ifrån att jag sitter på
            ett politiskt mandat. Jag driver de frågor som jag tycker är viktiga,
            precis som Runar Patriksson gör. Jag har stor respekt för Runar
            Patrikssons engagemang i de nordiska frågorna även om det mesta
            handlar om gränsen mellan Värmland och Norge, men mycket annat
            också. Jag vet det. Runar Patriksson är en sann nordist.
          </note>
          <note>
            Det framgick också av hans anförande när han, riktigt hårt faktiskt,
            uttryckte att de krafter som finns i dagens Folkpartiet inte ska
            få möjlighet att fortsätta att frodas. Så tror jag att han uttryckte
            det. Det känns tryggt och bra, tycker jag.
          </note>
          <note>
            När vi diskuterar de här frågorna måste vi också komma ihåg hur
            det var när Sverige hade ordförandeskapet. Det var en tid som,
            enligt min uppfattning i alla fall, gick väldigt bra. Vi tog väldigt
            många steg framåt i det nordiska samarbetet.
          </note>
          <note>
            Men vi måste också minnas det faktum att det är en borgerlig
            majoritet i det nordiska ministerrådet. Där är det inte en socialdemokratisk
            majoritet. Man kan inte skylla på socialdemokrater att allting
            inte går framåt, som Runar Patriksson säger. Jag tror att vi med
            gemensamma krafter kan åstadkomma oerhört mycket mer än vad vi
            har gjort. Jag lovar att vara en del av det.
          </note>
          <note type="speaker">
            Anf. 17 RUNAR PATRIKSSON (fp) replik:
          </note>
          <note>
            Herr talman! Jag klarar att hålla tonläget ganska lågt även om
            jag blir ganska irriterad när det inte sker någonting i de här
            frågorna. Därför har jag också försökt att hålla en låg ton gentemot
            den svenska regeringen. Jag har haft trevliga och bra samtal med
            Nordenministern.
          </note>
          <note>
            Lars Wegendal säger att de nordiska ministrarna i andra länder
            är av borgerlig kvalitet, men jag pratar ju om Sverige. Vi har
            ingen möjlighet att be den norska ministern fatta beslut eller
            lägga fram förslag för Sverige. Där får vi lita på vår Nordenminister.
          </note>
          <note>
            Jag har mer än en gång kritiserat möjligheten att vara Nordenminister.
            Jag tycker att det kastas på någon minister med många andra uppgifter,
            vilket gör att Nordenministrarna inte har tid att vara Nordenministrar,
            och jag har fått bekräftat att det är så. Jag hoppas att vid en
            regeringsombildning får någon Nordenfrågorna på större allvar
            så att de inte kastas på någon som har många andra viktiga uppgifter.
          </note>
          <note>
            Nej, jag hoppas också att det inte känns som om jag pratar om
            gränsen mellan Värmland och Norge. I mitt inlägg talade jag nog
            mest om Finland och Norge. Jag är ofta i Vittangi och området
            däromkring och känner det ganska väl. Jag kan tala om för Lars
            Wegendal att jag satte mig i flygplanet i söndags och åkte från
            Rovaniemi till Helsingfors, och därefter åkte jag raka vägen till
            Malmö. Söndagskvällen och måndagen tillbringade jag i Malmö och
            diskuterade Nordenfrågorna över den gränsen. Det gällde kommunikationsfrågor
            via järnvägsfrågor och rena raka arbetsfrågor över gränsen vid
            Öresund. Jag vill påstå att det nordiska skattekontor som jag
            pratar om är ett skattekontor för hela Norden, för arbetstagare
            och småföretagare.
          </note>
          <note type="speaker">
            Anf. 18 LARS WEGENDAL (s) replik:
          </note>
          <note>
            Herr talman! Jag tycker att det är jättebra med det engagemang
            som Runar Patriksson har visat för de nordiska frågorna under
            de år som han har suttit i Sveriges riksdag. Jag har inte på något
            sätt angripit hans engagemang i de här frågorna. Det var mer de
            interna folkpartistiska bekymren som jag försökte spegla i mitt
            anförande. Man kan se att det finns en växande kritik där.
          </note>
          <note>
            Det är möjligt att Runar Patriksson har rätt i att vi är dåliga
            på att i det nationella parlamentet visa vad vi lyckas åstadkomma.
            Nu tycker jag att vi har blivit oerhört mycket bättre på detta
            under den senaste mandatperioden. Varje person i den svenska delegationen
            har ett ansvar att föra ut de frågor som vi lyfter upp i nordiska
            sammanhang i det nationella parlamentet. Jag tycker att vi har
            blivit oerhört mycket bättre på detta. Det är säkert så att vi
            kan bli ännu bättre.
          </note>
          <note>
            Men den risk som jag speglade var att de här kritiska rösterna
            växer sig så starka att inom en allians som i alla fall i retoriken
            vill visa att de är eniga finns det här som ett stort inslag.
            Jag känner en viss oro när det växer upp så snabbt som det har
            gjort både i Folkpartiet och i Moderaterna. På det senaste året
            har det ökat från två enskilda motioner till att 30 personer står
            bakom motionerna.
          </note>
          <note type="speaker">
            Anf. 19 RUNAR PATRIKSSON (fp) replik:
          </note>
          <note>
            Herr talman! Lars Wegendal sade inte ett ord om de frågor som
            jag ville ha svar på. Varför gör inte den nuvarande regeringen
            någonting åt University of the Arctic? Det borde ligga nära till
            hands. Jag tror att det är sådant som ska fram. Om vi kunde visa
            dem som är kritiska i partier och skriver motioner i den riktningen
            vad som har skett och att vi har fattat beslut om den arktiska
            utbildningssidan och arbetsmarknaden över gränserna skulle det
            öka möjligheten att på ett annat sätt känna att Norden är viktig.
            Där tror jag att vi har missat en del. Det faller naturligtvis
            även på mig i mitt eget parti. Jag tror att det först och främst
            handlar om att vi måste bli duktigare på att tala om Nordens viktiga
            ställning i Europa.
          </note>
          <note>
            Norden i en ny tid, säger nu också den danske statsministern
            i sina tal inför det nordiska samarbetet. Det har jag sett. Vi
            får väl tillsammans glädja oss åt vad den svenske statsministern
            svarade mig i frågestunden efter det att han hade varit på Nordiska
            rådets möte: När man ska besluta om viktiga reformer är det viktigt
            att ta avstamp tillsammans i de nordiska regeringarna. Det får
            vi väl försöka att gemensamt föra ut i den här kammaren så att
            det nordiska samarbetet inte lider nöd.
          </note>
          <note>
            Jag kan hålla med Lars Wegendal. Jag är också fundersam över
            vissa personer som skriver under sådana här motioner, i all synnerhet
            när vårt arbete i så hög grad pekar mot kulturellt arbete. Det
            finns till och med kulturpotentater som skriver under sådana här
            motioner, och det har jag väldigt svårt att förstå.
          </note>
          <note type="speaker">
            Anf. 20 ANITA JOHANSSON (s) replik:
          </note>
          <note>
            Herr talman! Du talar dig alltid varm för slopade gränshinder,
            Runar Patriksson, och det tycker jag är bra jättebra. Tänk om
            det var många fler som var av den kalibern!
          </note>
          <note>
            Såvitt jag är underrättad fungerar det virtuella skattekontoret
            väldigt bra. Jag vet att Runar Patriksson har varit drivande bakom
            det här, och jag har bara hört positiva signaler kring det skattekontoret.
          </note>
          <note>
            Jag besökte Grensetjensten i Morokulien i samband med Karlstadbesöket,
            och det var faktiskt tredje gången som jag var där. Glädjande
            nog kan jag konstatera hur väl denna gränstjänst fungerar. Jag
            var överlycklig när våra statsministrar i Norge och Sverige också
            såg till att Grensetjensten fick ekonomiska resurser för det kommande
            året.
          </note>
          <note>
            Jag tycker att Runar Patriksson var lite väl kritisk mot vår
            samarbetsminister. Såvitt jag har förstått i delegationen har
            vi varit väldigt nöjda med samarbetet med ministern för nordiskt
            samarbete.
          </note>
          <note type="speaker">
            Anf. 21 RUNAR PATRIKSSON (fp) replik:
          </note>
          <note>
            Herr talman! Det tycker jag väl inte att jag var. Snarare tvärtom
            då missuppfattades jag. Berit Andnor har jag haft många bra samtal
            med, men jag kan inte säga annat än att jag är kritisk mot att
            en del beslut inte är tagna.
          </note>
          <note>
            Vi tar punkt för punkt. Det arktiska universitetet vet även Anita
            Johansson att vi har haft uppe många gånger. Jag har känt att
            grupperingar inom den ledande socialdemokratiska majoriteten har
            sagt att detta ska ordnas, men det har inte skett för Sveriges
            del. Jag kan säga att era partikamrater i Norge och Finland är
            mycket fundersamma över varför vi i Sverige inte fattar beslut
            om att Luleå universitet ska få 5 miljoner extra per år i sin
            budget för att Sverige också ska bli en riktig medlem i University
            of the Arctic. Detta är en institution som jag har fått se fungera
            i verkligheten, inte minst på Grönland. Lärarhögskolan på Grönland
            kunde visa oss att 30 studenter varje år kan utbilda sig till
            lärare ute i byarna utan att över huvud taget behöva besöka centralorten
            allt beroende på den möjlighet som har utvecklats via det arktiska
            samarbetet vid University of the Arctic.
          </note>
          <note>
            Där har vi ett stort problem, som jag har tagit upp många gånger
            med samarbetsministern, eftersom vi inte har sett något resultat.
            Jag tror att det skulle vara en stor fördel att få lyfta fram
            i kammaren att vi har klarat av detta.
          </note>
          <note>
            När det gäller Grensetjensten är vi helt överens. Vi är lika
            överens om att det är en glädje i detta. Men Grensetjensten är
            ett informationskontor, och man har ingen större önskan än att
            få bli en institution som har lite makt och möjligheter att hjälpa
            till på ett annat plan än vad de har möjlighet till i dag. Det
            ska vi också hjälpas åt med framöver: att se till att Grensetjensten
            blir en del av det nordiska skattekontoret, som i dag är virtuellt.
            Det fungerar bra virtuellt, men inte för den enskilda människan
            och småföretagarna, och det är dem det handlar om.
          </note>
          <note type="speaker">
            Anf. 22 ANITA JOHANSSON (s) replik:
          </note>
          <note>
            Herr talman! Jag försökte säga till Runar Patriksson att jag
            tycker att många människor har sagt att det virtuella skattekontoret
            fungerar bra. Det är en god hjälp för många av de nordiska medborgarna.
          </note>
          <note>
            När det gäller Grensetjensten rekommenderar jag Runar Patriksson
            ett besök där, faktiskt. Det är värt det. Man blir väldigt glad
            till sinnes av det. Där kan man se hur man på ett konkret sätt
            kan lösa många av gränshindersfrågorna.
          </note>
          <note>
            Sedan har vi många frågor som gäller Norden som vi ska jobba
            vidare med, och det ska vi väl göra tillsammans, de månader vi
            har kvar, Runar Patriksson.
          </note>
          <note type="speaker">
            Anf. 23 TUVE SKÅNBERG (kd):
          </note>
          <note>
            Herr talman! Ibland behöver man komma utrikes för att se fördelarna
            här hemma och se det uppenbara. För något år sedan var jag inbjuden
            till Vatikanen. Jag fick förmånen att träffa en kardinal, ungefär
            motsvarande familjeminister. Efter att ha hamnat i Rom och sovit
            över natt begav jag mig till det stora centrumet, Vatikanen. Jag
            hade många frågor, många saker jag trodde man skulle se likadant
            på beträffande familjepolitik men också mycket jag ville ha svar
            på.
          </note>
          <note>
            Och så står jag inför kardinalen. Jag börjar på engelska och
            hälsar han talar inte engelska: aj aj aj. Han prövar med italienska
            jag talar inte italienska. Han prövar med portugisiska han är
            från Brasilien portugisiska kan jag inte en rad av. Det var tyst.
            Lite franska då? Nej, jag klarar inte franska. Det var något jag
            läste ett par år på gymnasiet. Jag kan uttala ett vinnamn men
            inte mycket mer. Det var tyst igen. Så prövade jag lite på tyska,
            mitt tredje språk: gymnasietyska, mycket stapplande. Och han svarar
            på tyska, mycket stapplande jag tror att det var hans femte språk
            efter latinet.
          </note>
          <note>
            Då insåg jag att alla mina frågor, alla mina synpunkter till
            Vatikanen som är en världsvid rörelse, skulle diskuteras på mitt
            tredje och hans femte språk. Det var inte så lätt.
          </note>
          <note>
            Dagen efter vi lyckades nämligen träffa en överenskommelse och
            mötas dagen efter också fördes konversationen via hans amerikanska
            sekreterare. Det var ju roligt att amerikanskan kunde vara till
            hjälp. Men så är det ju inte när det är idealiskt.
          </note>
          <note>
            Jag kom, herr talman, alldeles nyss hem från en resa till Turkiet,
            där jag fick möjlighet att träffa religionsministern, precis efter
            att Turkiet hade fått klartecken för att påbörja förhandlingarna
            om ett EU-medlemskap. Det blev likadant: Turkiska kan jag inte
            ett ord av, och han kunde ingen engelska. Där fanns en imam som
            hade bott och verkat i Tyskland. Ja, det blev samma sak med tyskan.
            Så hittade vi en diplomat som tolkade via engelska en mycket bristfällig
            engelska. Men ändå lyckades vi upprätta en kontakt i de stora,
            viktiga frågorna om respekt för minoriteter, yttrandefrihet och
            religionsfrihet.
          </note>
          <note>
            Varför säger jag detta? Jo, därför att jag för inte så länge
            sedan fick lyssna till herr talman i en dialog med Norges talman,
            Kosmo. Då kunde jag se raka motsatsen: en dialog om de känsliga
            frågorna för hundra år sedan när Norge och Sverige gick skilda
            vägar i unionsfrågan. Hur kunde man så lugnt och sansat tala med
            varandra, reda upp sakerna och ha ett rent historiskt seminarium?
            Jo, man förstod varandra.
          </note>
          <note>
            Att vi i dag har ett så utomordentligt gott förhållande till
            Norge och att man klarade att lösa en så känslig fråga, då, i
            början av den parlamentariska eran av demokrati för hundra år
            sedan, kom sig naturligtvis av att vi förstår varandra. Jag talar
            mitt första språk, och någon i Norge, Danmark eller Norden förstår
            mig. Jag behöver inte tänka om och bli duktigare på engelska som
            ändå inte var till någon hjälp i två av de samtal jag relaterade.
          </note>
          <note>
            Norden har en gemenskap, en språklig gemenskap, där vi har goda
            chanser att kunna bli förstådda på vårt första språk med de nyanser
            och den frihet som det medger. Tänk att göra affärer! Tänk att
            utföra forskning! Tänk att gifta sig och få tala sitt första språk!
          </note>
          <note>
            Därför har naturligtvis det nordiska samarbetet i alla dess dimensioner,
            från privatlivet till statsmännen, sitt berättigande. När det
            reses frågetecken om det nordiska samarbetet kan man fråga: Med
            vad ska det ersättas? Ska det ersättas med det europeiska samarbetet?
            Ja, Turkiet ska in så småningom, uppenbarligen, i Europa. Vi ska
            samarbeta med de latinska länderna nere vid Medelhavet. Hur ska
            ni kunna få en gemenskap där om ni säger att vi ska säga upp det
            nordiska samarbetet i den form vi nu känner det? Med vad ska det
            ersättas?
          </note>
          <note>
            Det ska reformeras förvisso. Det ska moderniseras. De dryga 50
            åren lämnar naturligtvis många saker att modernisera. Det är inte
            mycket som är likadant, varken i denna kammare eller i samhället
            i stort, som det var för 50 år sedan. Och Nordiska rådet har moderniserats.
            Jag har sett, under den relativt korta tid jag har haft förmånen
            och förtroendet att sitta i Nordiska rådet, en iver att modernisera,
            tänka om och få nya former som fungerar bättre. Jag är alldeles
            övertygad, herr talman, om att det ska fortsätta i den riktningen.
          </note>
          <note>
            När det handlar om att förankra det nordiska samarbetet kan sådana
            här tankar när vi tänker lite större och tänker över andra nationsgränser
            vara oss till hjälp. Men då måste vi också, herr talman, ha stor
            respekt.
          </note>
          <note>
            Jag vill innan jag slutar också nämna något om Färöarna. Jag
            har haft glädjen och förmånen att få vara där ett par gånger och
            lyssna till deras iver efter större självständighet; vi lär även
            få höra det när vi åker till Island nästa vecka. De vill bli mer
            autonoma men samtidigt ha det trygga samarbetet. Och precis som
            varje självständigt land och varje självstyrande område vill ha,
            och förtjänar, respekt för sin lagstiftning och sitt parlamentariska
            system måste vi ge dem det.
          </note>
          <note>
            Jag noterar i marginalen att det finns några rader i utrikesutskottets
            ställningstagande där man är alltför angelägen om att komma med
            pekpinnar vad gäller Färöarnas lagstiftning i sociala frågor i
            det här fallet aborter. Det är onödigt. Det är ett självstyrande
            område, och vill vara det, och av respekt ska vi hålla oss för
            goda för att komma med pekpinnar.
          </note>
          <note type="speaker">
            Anf. 24 LENNART KOLLMATS (fp):
          </note>
          <note>
            Herr talman! Jag vill först och främst lugna mina värderade kolleger
            som nu spänner sig i sina bänkar för att resa sig och begära replik
            med att jag i dag inte tänker inlåta mig i något replikskifte
            även om bland annat Lars Wegendal gjort tappra försök att få mig
            till det. Jag kan givetvis inte hindra någon från att begära replik,
            men själv tänker jag alltså vänta med debatten tills vår motion
            om det nordiska samarbetet behandlas. Gissningsvis blir det någon
            gång i vår.
          </note>
          <note>
            Gabriel Romanus gladde sig i sitt inlägg över den lugna tillställningen
            i dag. Det blir kanske mer hets till våren.
          </note>
          <note>
            Skälet till att jag begärde ordet var den beundran jag känner
            för åtta framstående riksdagsledamöter som lyckats avsätta en
            och en halv timme till något som de i princip är helt eniga om.
            Här har egentligen bara begärts repliker för att fortsätta samsången
            och ta avstånd från en del disharmoniska inslag.
          </note>
          <note>
            Alla sjunger i samma tonart i hallelujakören vilket förstås kan
            vara trevligt, inte minst för en kördirigent av Runar Patrikssons
            dignitet. Som kulturpotentat har jag dock inte den förmågan, men
            jag fick i alla fall sjunga halleluja vid dagens morgonandakt
            för någon timme sedan.
          </note>
          <note>
            Jag minns förra årets debatt då vi var två ledamöter som hade
            en motion som väckte de häftigaste känslor. Den fick till och
            med generalsekreteraren i Föreningen Norden att dels visa sin
            okunskap om arbetet i riksdagen, dels fara ut med lögn i sin tidning.
            Som jag sade var vi bara två som skrev under förra årets motioner
            där vi ville se en annan tingens ordning beträffande Nordiska
            rådet. I år kan vi se att det finns två motioner, den ena undertecknad
            av åtta folkpartister, den andra av 22 moderater. Lars Wegendal
            lyckades pricka exakt rätt.
          </note>
          <note>
            Jag förstår behovet av dagens inlägg som en uppladdning, förövning,
            tills vi ska behandla motionerna, men eftersom de inte behandlats
            i dag avstår jag alltså nu från att debattera dem. Det som förevarit
            har blivit lite grann av en spökdebatt.
          </note>
          <note>
            Slutligen kan jag inte underlåta att kommentera det som Birgitta
            Ahlqvist sade. Det är bra att det finns en bussväg från Murmansk
            till Bodö. Då kan de två kidnappade norrmän som nu befinner sig
            på en rysk båt komma hem.
          </note>
          <note type="speaker">
            Anf. 25 GABRIEL ROMANUS (fp) replik:
          </note>
          <note>
            Herr talman! Eftersom Lennart Kollmats var vänlig och apostroferade
            mig vill jag påminna om att jag sade att jag gladde mig åt att
            vi skulle få en frisk debatt i vår. Jag tycker inte att körsång
            är roligare än debatt; i så fall hade jag väl valt en annan inriktning
            i mitt liv. Samtidigt tycker jag att det finns anledning för oss
            i dag, även om de flesta som yttrat sig är för det nordiska samarbetet
            och också dess parlamentariska form, att ta på allvar diskussionen
            om hur vi ska organisera det nordiska samarbetet på bästa sätt.
          </note>
          <note>
            Tyvärr måste jag säga att den motion som vi ska diskutera i vår
            inte ger mycket ledning för hur man bör organisera det nordiska
            samarbetet. Jag kan inte med bästa vilja i världen hitta något
            skäl till varför man ska avstå från ett parlamentariskt samarbete.
            Vi har ett samarbete mellan regeringarna, och det ska vi ha kvar.
            Vi har också ett samarbete på det folkliga planet med Föreningen
            Norden, vänortssamarbete och annat. Sedan skulle vi alltså avstå
            från det parlamentariska samarbetet!
          </note>
          <note>
            För mig är det en mycket förvånande synpunkt. Den är naturligtvis
            särskilt förvånande när den kommer från parlamentariker. Det är
            klart att vi hoppas få en regering som representerar våra partier,
            men vi kan inte vara säkra på att det blir så för all framtid.
            Skulle vi som parlamentariker då tycka att det parlamentariska
            samarbetet inte är så viktigt?
          </note>
          <note>
            Dessutom sprids här myten om att de nordiska frågorna lyser med
            sin frånvaro i utskotten. Jag vet inte hur det är i kulturutskottet
            även om där finns två ledamöter från Nordiska rådet. Jag blir
            ganska förvånad ifall kulturutskottet inte upptäckt att Nordiska
            ministerrådets halva budget går till kultursamarbete, och det
            säger väl i så fall mer om kulturutskottet än om Nordiska rådet.
          </note>
          <note>
            Överläggningen var härmed avslutad.
          </note>
          <note>
            7 § Ett enklare förfarande vid inspektioner enligt konventionen
            om förbud mot kemiska vapen
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            8 § Kulturmiljövård
          </note>
          <note>
            Föredrogs
          </note>
          <note type="speaker">
            Anf. 26 LARS WEGENDAL (s):
          </note>
          <note>
            Herr talman! Den debatt som vi nu går in i behandlar ett motionsbetänkande
            från kulturutskottet och handlar om kulturmiljövård. I betänkandet
            behandlas 85 eller 86 motionsyrkanden från den allmänna motionstiden
            2002, 2003 och 2004. Det gäller både kulturarvsfrågor och kulturmiljöfrågor.
            Det finns motioner om det kulturhistoriska industriarvet, om den
            kristna folkrörelsens kulturarv, om gamla kyrkstäder och annat.
          </note>
          <note>
            I betänkandet finns 13 reservationer och två särskilda yttranden.
            Kulturutskottet föreslår avslag på samtliga motioner och yrkar
            alltså bifall till förslaget i betänkandet i dess helhet.
          </note>
          <note type="speaker">
            Anf. 27 KENT OLSSON (m):
          </note>
          <note>
            Herr talman! En ny tid kräver en ny kulturpolitik. Från Moderaterna
            har vi i våra motioner föreslagit en mer dynamisk kulturpolitik.
            Vi behöver en strategi som tar hänsyn till att kulturlandskapet
            i Sverige och i världen förändras i allt snabbare takt.
          </note>
          <note>
            Vår utgångspunkt i våra kulturmotioner är att staten i huvudsak
            ska koncentrera sina kulturpolitiska insatser till tre områden:
            främja barn- och ungdomskultur, värna vårt gemensamma kulturarv
            och ge landets kulturskapare goda förutsättningar för deras konstnärsarbete.
          </note>
          <note>
            Sedan ska jag mer konkret gå över till kulturarvet. Kulturarvet
            är den grund som vi allesammans känner, den grund som vi står
            på. Genom att känna våra rötter bygger vi upp vår trygghet, vår
            identitet. Kunskapen om det förflutna ger oss perspektiv på vår
            egen tid, på vad som har hänt tidigare och på framtiden.
          </note>
          <note>
            Kulturen inbjuder till spännande upptäcktsfärder i tid och rum.
            Den lokala historien, kulturarvet i den egna hembygden, är den
            första kontakt som vi människor ofta får med det som vi kallar
            för kulturarv. Man kan ofta känna att i hembygden finns det största
            intresset och engagemanget kring kulturen. Och vi noterar alla
            de hembygdsföreningar och den frivillighet som finns för att bevara
            kulturarvet i bygden. Det är ofta en längtan som människor har,
            att söka sina rötter.
          </note>
          <note>
            Jag tycker inte att det är mycket som kan ersätta det folkliga
            och det frivilliga engagemanget, men staten har också en roll.
            Statens roll är att säkra de ekonomiska förutsättningarna. Vi
            tycker också att enskilda ägare ska kunna få bidrag av staten,
            och vid en kulturmiljöförklaring ska den enskilde ägaren tillförsäkras
            full ekonomisk ersättning. Även privata fastighetsägare ska kunna
            få renoveringsstöd för att bevara värdefulla miljöer.
          </note>
          <note>
            En annan fråga som vi tar upp i våra reservationer i det här
            betänkandet gäller Riksantikvarieämbetets roll. Vi tycker faktiskt
            att Riksantikvarieämbetets roll ska renodlas till att vara en
            central sektorsmyndighet utan egna genomföranderesurser. Riksantikvarieämbetet
            ska inte ägna sig åt egna arkeologiska undersökningar, och man
            ska tillämpa lagen om offentlig upphandling vid upphandling av
            arkeologiska undersökningar. Vi ställer oss också positiva till
            privata alternativ i den här delen.
          </note>
          <note>
            Det är våra grundläggande uppfattningar.
          </note>
          <note>
            Låt oss då titta lite grann på en del av de andra saker som jag
            tänker lyfta fram i det här stora betänkandet. Först vill jag
            lyfta fram den enighet som vi allianspartier visar i det här betänkandet
            Lars Wegendal tycktes ta fram att den inte fanns i det förra betänkandet.
            Det finns sju gemensamma alliansreservationer. Det finns ett gemensamt
            yttrande, och vi moderater har faktiskt bara två egna reservationer.
            Jag tycker att det är viktigt att poängtera hur vi på den borgerliga
            allianssidan för en gemensam politik, och för socialdemokrater
            är det kanske värt att notera detta.
          </note>
          <note>
            Jag går så till våra reservationer som jag då vill lyfta fram.
            Jag vill lyfta fram ett par stycken. När det gäller den ena känner
            jag en irritation. Det gäller skyddet av gamla ortnamn. Vi vet
            ju att man i kommunerna i dag har infört olika lägenhetsregister
            där man då byter namn på gamla orter. Jag vet inte hur många samtal
            jag har fått från förtvivlade människor som inte känner igen beteckningen
            på sin egen gård, som har fått byta namn. Det här är någonting
            som människor verkligen känner på djupet ute i landet. Regeringen
            måste snabbt förändra detta. Jag skulle till majoritetens företrädare
            vilja ställa frågan: Kommer detta att ske? Från den borgerliga
            alliansens sida tycker vi att det är viktigt att folk ska kunna
            känna igen sina ortnamn, ska veta vad de har för beteckningar.
            Där tycker vi att det finns en hel del som bör förändras snabbt.
            Och detta är en fråga som regeringen absolut ska ta på allvar.
          </note>
          <note>
            En annan fråga där vi också har en gemensam reservation gäller
            gamla arkeologiska fynd och försäljning av dem. Vi kände allesammans,
            hoppas jag, en stolthet det gjorde åtminstone jag som gammal göteborgare
            när vi såg Götheborg segla ut från hamnen i Göteborg för ett par
            veckor sedan. Vi noterade att detta var en kopia av den båt som
            sjönk utanför Göteborg på 1700-talet, denna ostindiefarare. Men
            bakom detta ligger förutom statliga och kommunala pengar, framför
            allt kommunala pengar, en idealitet som är väldigt stor. Båten
            upptäcktes av en man som hette Anders Wästfelt som började dyka
            och tog fram ett antal fynd, mycket ostindiskt porslin och te.
            Detta har man nu i överflöd i Göteborg. Man vet knappt var man
            ska göra av alla dessa delar av ostindiskt porslin. Här vill man
            nu sälja. Men då säger staten: Det får man inte lov att göra.
          </note>
          <note>
            Här tycker vi att en lagändring är nödvändig så snabbt som möjligt.
            Jag skulle också vilja fråga majoritetens företrädare: Hur länge
            ska man bevara allt detta utan att sälja? Detta är ju värdefullt
            för enskilda människor. De vill ha det. De vill köpa det. I stället
            ligger det i museerna och i lager ton på ton av ostindiskt porslin
            som man inte blir av med.
          </note>
          <note>
            Vi har också tagit fram en annan åsikt i våra reservationer.
            Det gäller utförsel av kulturföremål ur landet. Vi tycker att
            man ska kunna skapa en fond, som är viktig, som gör att det är
            möjligt att behålla de här sakerna och att köpa in värdefulla
            delar. Nordiska museet och Riksarkivet har i en rapport föreslagit
            att en fond ska inrättas för att möjliggöra köp av hotade kulturföremål.
            Den här fonden ska kunna ha ett grundkapital på mellan 50 och
            60 miljoner kronor. Sedan ska man dessutom kunna tillföra privata
            medel i denna. Vi tycker att regeringen även i detta fall snabbt
            bör komma till beslut, så att vi kan få den här fonden så att
            våra kulturföremål inte köps upp utifrån. Det är ju snabbheten
            som ibland saknas. Beslut kommer så småningom, men det tar så
            vansinnigt lång tid.
          </note>
          <note>
            Låt mig slutligen komma till det som inte det här betänkandet
            handlar om men som det ändå kommer att handla om till viss del,
            nämligen årets budget. Det här är ju ett betänkande med motioner
            från föregående år. Men i ett särskilt yttrande har vi i alliansen
            ändå kunnat konstatera att den socialdemokratiska regeringen i
            årets budget inte håller sina överenskommelser med kyrkan.
          </note>
          <note>
            Det finns en överenskommelse att man ska ge en viss summa pengar
            till kyrkan. Den här överenskommelsen bryter man på ett flagrant
            sätt från den socialdemokratiska regeringen genom att man minskar
            den kyrkoantikvariska ersättningen med 15 miljoner kronor. Vi
            tycker att det är felaktigt. Man försvårar Svenska kyrkans planering
            när det gäller vården av kyrkliga kulturminnen. Och en överenskommelse
            är en överenskommelse.
          </note>
          <note>
            Jag ska inte orda så mycket mer om detta nu, herr talman. Inom
            alliansen har vi nämligen bestämt att fler ska prata vidare om
            den frågan. Därmed överlåter jag till andra inom alliansen att
            prata i den frågan. Men låt mig avslutningsvis, herr talman, yrka
            bifall till reservationerna 1 och 2.
          </note>
          <note type="speaker">
            Anf. 28 CECILIA WIKSTRÖM (fp):
          </note>
          <note>
            Herr talman! I Kosovo stacks serbernas kyrkor i brand i mitten
            av 90-talet. I Serbien brann moskéerna. I Nederländerna mördades
            för några år sedan en filmskapare som hade stått på muslimska
            extremisters lista efter att ha gjort en kritisk film. Som hämnd
            för mordet stacks åter moskéer i brand. Jag konstaterar att kulturarvet
            alltså kan utgöra ett mål för aggressioner och hat.
          </note>
          <note>
            I år är det 51 år sedan Haagkonventionen om skydd av kulturarvet
            undertecknades. Jag läser ur Haagkonventionen:
          </note>
          <note>
            Damage to cultural property belonging to any people whatsoever
            means damage to the cultural heritage of all mankind, since each
            people makes its contribution to the culture of the world.
          </note>
          <note>
            I den debatt som vi för i dag är det viktigt att komma ihåg att
            kulturarvet utgörs av kyrkor och andra byggnader som är viktiga
            för ett land och en folkgrupp. Men kulturarvet är också civilisation,
            historia, byar och städer, språk ja, livsbetingelser.
          </note>
          <note>
            Våra kyrkor, begravningsplatser och inventarier i kyrkorna representerar
            kulturhistoriskt, arkitektoniskt och konstnärligt mycket höga
            värden. De tillhör de mest framträdande delarna av vårt kulturarv.
            För att stärka kulturarvet har vi i Sverige en myndighet, Riksantikvarieämbetet,
            som tyvärr inte kan skyddas i lag på samma sätt. Då hade vi inte
            behövt uppleva den fullständigt huvudlösa flytten från Stockholm
            till Gotland.
          </note>
          <note>
            Inget ont om Gotland, men det är ett väldigt resursslöseri och
            en kompetensförlust, för att inte tala om respektlöshet för professionaliteten
            och de människor som arbetar vid Riksantikvarieämbetet, att på
            det sättet tillåta regionalpolitik att gå före kulturarvet och
            kulturpolitiken. Detta är oacceptabelt, menar vi i den borgerliga
            alliansen.
          </note>
          <note>
            Ända sedan slutet av vikingatiden, ända sedan Sverige kristnades
            på 1000-talet, har stora delar av Europas kulturutveckling letts
            av kyrkorna. Vårt sätt att tänka och hur vi betraktar vår omvärld
            styrs av en historia och en människosyn som i många delar är gemensam.
            Detta utgör en del av grunden för vårt kulturarv.
          </note>
          <note>
            Den synliga och mest tydliga delen av det kristna kulturarvet
            är kyrkorna. I vårt land finns några av Europas allra äldsta och
            bäst bevarade kyrkor som fortfarande är i bruk. Min gamla arbetsplats
            Uppsala domkyrka är en sådan arbetsplats och en sådan kyrka. Den
            fungerar på tre sätt, som nationens samlande katedral med ärkebiskopssätet,
            som stiftets domkyrka där präster vigs och högtider hålls, och
            som församlingens kyrka där det firas gudstjänst och nattvard
            varje dag.
          </note>
          <note>
            Flera av landets kyrkor har varit i bruk utan uppehåll i 900
            år. Den gemensamma kulturskatt som bevaras i Sveriges kyrkor,
            antingen i kyrkobyggnaden eller bland alla dess inventarier, är
            helt unik i Europa. Talar jag med kolleger eller museifolk från
            andra länder hör jag dem ofta tala om hur väl försedda och privilegierade
            vi är i Sverige som fått hela denna skatt att förvalta och föra
            vidare till nästa generation.
          </note>
          <note>
            Ansvaret för att bevara detta kulturarv är därför inte bara en
            angelägenhet för församlingarna utan för oss alla. Det är därför
            som det inför det att kyrkan och staten skulle gå skilda vägar
            var av avgörande betydelse hur och på vilket sätt detta ansvar
            bäst skulle delas. Efter långa förhandlingar mellan kyrkan och
            staten det var Marita Ulvskog som var minister då kom man i bästa
            samförstånd överens om en kyrkoantikvarisk ersättning som skulle
            utgå och betalas ut år för år. Parterna var helt överens om detta.
          </note>
          <note>
            Staten skulle ge Svenska kyrkan ersättning för underhåll av kulturarvet,
            det vill säga främst de fantastiska kyrkorum som jag har talat
            om men också andra byggnadsminnen och byggnader. Denna ersättning
            fastslogs av riksdagen år 1999 att omfatta ett belopp som skulle
            successivt stiga från 50 miljoner kronor år 2002 till 460 miljoner
            år 2009. Enligt detta beslut skulle ersättningen för år 2006 uppgå
            till 250 miljoner kronor. I år, herr talman, är det så tragiskt
            att Socialdemokraterna har brutit avtalet i och med att man bara
            har för avsikt att utbetala 235 miljoner kronor. 15 miljoner kronor
            fattas.
          </note>
          <note>
            Detta är ingenting annat än ett avtalsbrott och ett sviket löfte.
            Det handlar inte om att Svenska kyrkan har bett om pengar. Det
            handlar för statens del om att hålla sin del av ett redan ingånget
            och undertecknat avtal. Att då som ministern eller statssekreterare
            Åhnstrand hänvisa att man lånar för att betala tillbaka kommande
            år är inte relevant. Ett lån innebär på svenska att två parter
            är överens om belopp, ränta och återbetalningstakt. I detta fall
            har låntagaren ensidigt beslutat sig för detta. Vanligtvis, herr
            talman, rubriceras detta som konfiskation.
          </note>
          <note>
            Egentligen handlar det inte om någonting annat än att man börjar
            tumma på ett ingånget avtal. I år drar man ned summan lite grann.
            Jag menar att man med detta befinner sig på ett sluttande plan.
            Nästa år kanske det är ännu mindre pengar, och året därpå kanske
            inga pengar alls. Då är vi väldigt långt borta från att samhället
            är med om att vårda vårt gemensamma kulturarv och våra kulturminnen
            såsom de medeltida kyrkorna, konstverken och byggnaderna som kyrkan
            förvaltar.
          </note>
          <note>
            Tillsammans har vi alla en viktig uppgift i att göra kulturarvet
            synligt, tillgängligt och attraktivt för oss alla och för kommande
            generationer. Det handlar om tillgänglighet. Men det handlar också
            om utveckling, forskning och dokumentation. Det förra sekelskiftet
            präglades av en strid för demokrati och sociala reformer men också
            av en strid för folkbildning mot okunnighet och fördomsfullhet.
          </note>
          <note>
            Hela folket skulle göras delaktigt i kulturarvet som ditintills
            hade varit förbehållet de privilegierade, det vill säga ett litet
            smalt skikt av befolkningen. I denna process var vi liberaler
            pådrivande och framgångsrika. Detta arv är det viktigt att vi
            lyfter fram också i dag. Även i dag vill Folkpartiet vara med
            och göra kulturarvet tydligt, synligt och tillgängligt för alla.
          </note>
          <note>
            Kyrkorna är en del av vårt gemensamma nationella minne. Tillsammans
            utvecklar och förmedlar de kunskap, bjuder upplevelser för alla
            sinnen och levandegör historien. Jag vet detta. Jag är präst i
            kyrkan sedan elva år tillbaka och har i dag på morgonen varit
            präst. Det går att förena.
          </note>
          <note>
            Tillsammans utgör kulturarvet en del av vårt kollektiva minne.
            Tar vi vara på detta arv har vi goda förutsättningar att skapa
            ett samhälle med ett rikt kulturliv. Det leder i sin tur till
            fria och medvetna medborgare som med engagemang, vidsynthet och
            kraft kan skapa en positiv framtid för vårt land.
          </note>
          <note>
            Med detta vill jag yrka bifall till reservation nr 1, som är
            övergripande för alliansen. Jag vill också uppmana till en mycket
            noggrann läsning av alliansens särskilda yttrande i betänkandet.
            Jag hänvisar till årets övergripande folkpartimotion som handlar
            om liberal kulturpolitik där jag vidareutvecklar dessa tankegångar.
          </note>
          <note>
            Ajournering
          </note>
          <note>
            Kammaren beslutade kl. 10.57 på förslag av talmannen att ajournera
            förhandlingarna till kl. 11.00, då aktuell debatt om de äldres
            situation i Sverige skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.00.
          </note>
          <note>
            9 § Aktuell debatt: De äldres situation i Sverige
          </note>
          <note type="speaker">
            Anf. 29 MARIA LARSSON (kd):
          </note>
          <note>
            Herr talman! Erna Kunz är 91 år och har inte varit ute på två
            år. I takt med att Erna blivit sämre har också hjälpen från hemtjänsten
            försämrats. När hon vaknade klockan fem i morse kände hon sig
            orolig för vem som skulle komma från hemtjänsten klockan åtta
            eller halv tio, som klockan brukar hinna bli innan någon kommer.
            Nu har Erna inte duschat på två månader. Hon säger: Varje dag
            kommer det nya personer som inte vet vad de ska göra. De skickar
            vilt främmande män, och då vill jag inte duscha.
          </note>
          <note>
            Erna är en i mängden som vittnar om kris i äldreomsorgen. Tidningarna
            är fulla av exempel.
          </note>
          <note>
            I valrörelsen 2002 lät det så här: En röst på Socialdemokraterna
            innebär en röst för en äldreomsorg av hög kvalitet som är tillgänglig
            för alla. Vidare lovades 10 000 nya platser i äldreomsorgen. Löftena
            har inte infriats.
          </note>
          <note>
            Socialstyrelsens rapport, som var anledningen till att vi begärde
            den här debatten, visar tydligt revorna i välfärden. Bara 60 %
            av den hemtjänst som äldre har rätt till blir utförd. De svårast
            sjuka får den sämsta vården. Antalet äldreplatser har inte ökat
            utan minskat med 13 500 platser sedan 2002. Det är en nedrustning
            av stora mått. Ylva Johansson är ytterst ansvarig.
          </note>
          <note>
            De äldre som byggt landet och vår välfärd måste kunna känna trygghet
            inför sitt åldrande. För många äldre är det i dag lika svårt att
            få en plats på ett äldreboende som för en kamel att komma igenom
            ett nålsöga.
          </note>
          <note>
            Varför har inte de 10 000 utlovade platserna byggts, Ylva Johansson?
          </note>
          <note type="speaker">
            Anf. 30 Statsrådet YLVA JOHANSSON (s):
          </note>
          <note>
            Herr talman! Vi lever allt längre, och vi blir allt äldre. Det
            är en fantastisk framgång, och en relativt ny sådan. Det är inte
            länge sedan det var ganska ovanligt att man fick uppleva sin egen
            pensionsålder. I dag får de allra flesta göra det.
          </note>
          <note>
            Det är inte bara så att vi lever längre vi lever också hälsosammare.
            I förrgår hade vi en konferens i Socialdepartementet där jag fick
            ta del av forskningsresultat som visade att när man undersökte
            hälsa och funktion hos 5565-åringar jämfört med 6575-åringar fann
            man i princip ingen skillnad. Slutsatsen för forskaren var att
            man är medelålders tills man är 75.
          </note>
          <note>
            Det här är förstås en väldigt stor framgång. Vi lever mycket
            längre, och det betyder också att vi måste anpassa vårt samhälle
            i flera olika avseenden till en åldrande befolkning, till att
            många fler lever friska som pensionärer.
          </note>
          <note>
            Det här påverkar, och måste få påverka, våra attityder om delaktigheten
            i samhället, om deltagandet i arbetslivet. Om detta finns det
            mycket att säga, men jag tänkte i den här debatten koncentrera
            mig på det som behöver göras oftast efter 75 års ålder, när man
            blir i behov av vård och omsorg, och på vad vi behöver göra i
            det avseendet.
          </note>
          <note>
            Sjukvården kan i dag behandla och bota så väldigt många fler
            sjukdomar, sådana som man tidigare avled av eller sådana som tidigare
            gav väldigt stora inskränkningar i livskvaliteten. Det här har
            förändrats på ett sådant sätt att vi som är medelålders i dag
            kan se fram emot att många av oss kommer att få stroke, men många
            av oss kommer att överleva och kunna leva ett ganska bra liv efter
            en god rehabilitering. Många av oss kommer att få cancer, men
            många av oss kommer att överleva cancern eller kunna leva med
            den med en god behandling. Många av oss kommer att behöva byta
            ut en höftledskula. Många av oss kommer att operera oss för starr
            för att kunna se bättre. Hälften av oss kommer så småningom att
            utveckla någon demenssjukdom.
          </note>
          <note>
            Vi kan se fram emot att när vi lever allt längre kan vi också
            få många fler sjukdomar och kommer att kunna leva med dem. Det
            här är en av de stora utmaningarna för äldreomsorgen och sjukvården,
            inte det att vi lever längre utan att vi samlar på oss fler sjukdomar.
          </note>
          <note>
            Det är naturligtvis så att väldigt mycket fungerar bra i äldreomsorgen
            och sjukvården. Jag var på ett sådant ställe för ett par veckor
            sedan, på Lindängelunds vårdboende i Malmö. Där hade man inrättat
            ett särskilt vårdboende som är teckenspråkigt, så att döva äntligen
            kan få kommunicera på sitt språk i omsorgen. Man såg en fantastisk
            utveckling i människors livskvalitet och i deras funktionsförmåga
            när de kan kommunicera.
          </note>
          <note>
            Men det är naturligt för mig som ansvarig minister att fokusera
            kanske inte i första hand på de många verksamheter som fungerar
            bra, utan på det som inte fungerar bra det är naturligtvis där
            vi behöver sätta in åtgärder. Det finns brister, och det finns
            brister som på sina håll är mycket stora och som därför kräver
            åtgärder.
          </note>
          <note>
            Statsministern sade i regeringsförklaringen här för en månad
            sedan att ambitionen är att Sverige ska bli ett av världens bästa
            länder att åldras i. Då tror jag att vi behöver vidta många fler
            åtgärder. Jag tänker här redogöra en del för det vi har gjort
            och det jag planerar att göra på några viktiga områden.
          </note>
          <note>
            Låt mig först ta upp boendet. Det är en av de frågor som oroar
            de allra flesta. Den vanligaste frågan när man skriver till mig
            eller tar kontakt med mig är oron för att inte få plats på ett
            särskilt boende den dagen man behöver det. Det är min bedömning
            att det är bra att alltfler kan bo kvar hemma i sina invanda bostäder
            länge, men jag tror att pendeln har svängt lite för långt åt det
            hållet, att det har blivit lite för svårt att få plats i särskilt
            boende. Jag vill inte att pendeln ska svänga tillbaka till ett
            institutionstänkande, men vi måste se till att de som verkligen
            behöver plats i särskilt boende också får det.
          </note>
          <note>
            Därför planerar jag att inom några månader komma med en proposition
            hit till riksdagen som skärper lagstiftningen när det gäller att
            se till att kommunerna verkligen följer den lagstiftning som redan
            gäller och att de som har de behov som krävs för att få ett särskilt
            boende verkligen får det boendet. Där finns i dag allvarliga brister,
            som jag tycker är mycket upprörande.
          </note>
          <note>
            Jag vill också göra förändringar när det gäller rätten att få
            bo tillsammans. Jag tycker att det borde vara självklart att man
            om man vill när man har kämpat ett helt liv tillsammans också
            får bo tillsammans den dagen det är dags att flytta till ett särskilt
            boende. Ändå är det inte så i alla kommuner. Det finns kommuner
            där man placerar par skilda åt på två olika boenden, så att de
            egentligen inte har någon möjlighet att träffas. Jag tycker att
            det är ett upprörande sätt att behandla gamla människor. Men utöver
            att man ska ha rätt att då bo tillsammans tycker jag att i de
            fall där bara den ena parten är så vårdkrävande att det krävs
            ett särskilt boende men den andra parten är så pass skröplig att
            man gärna skulle följa med och man själv kanske inte kan komma
            på besök, ska man ha rätt att få göra det.
          </note>
          <note>
            Jag vill också skärpa kraven på kommunerna när det gäller bostadsförsörjningslagen.
            I dag är man ganska duktig på att planera för barnfamiljer när
            man planerar sitt boende, men man är inte alls lika bra på att
            planera för den åldrande befolkningen. Där planerar jag tillsammans
            med Mona Sahlin en skärpning i lagstiftningen när det gäller bostadsförsörjningen.
          </note>
          <note>
            Ett annat viktigt område är vården av och omsorgen om de mest
            sjuka. Där behövs det insatser framför allt för de demenssjuka.
            Där är kunskap och kompetens en av de viktigaste frågorna. Jag
            ska återkomma till den. Vi behöver mer specialiserad demenskunskap
            inom äldreomsorgen. Vi behöver också stärka läkarmedverkan inom
            hemsjukvården och äldreomsorgen. Där tror jag att vi måste vara
            beredda att gå fram. Jag är beredd att gå fram med en skärpt lagstiftning
            så att läkarna verkligen ska finnas i hemsjukvården i den utsträckning
            som krävs för att upprätthålla en god medicinsk omvårdnad.
          </note>
          <note>
            Vi behöver se över läkemedelsanvändningen för många äldre. Uppemot
            25 % av de äldre som kommer in på akuten gör det på grund av någonting
            som är läkemedelsrelaterat, som en gång har blivit ordinerat av
            sjukvården. Det måste vara sjukvårdens ansvar att se till att
            reda upp och gå igenom de läkemedel patienten har. Ett viktigt
            redskap för att kunna göra det har vi nu efter att riksdagen har
            beslutat på vårt initiativ om ett nytt läkemedelsregister som
            gör det möjligt att gå igenom alla de läkemedel som en patient
            redan har.
          </note>
          <note>
            Det tredje området är kunskap och kompetens. Det handlar om personalen.
            Det går inte att förbättra kvaliteten inom äldreomsorgen om man
            inte väljer att satsa på personalen. Det är den enskilt viktigaste
            åtgärden för att förbättra kvaliteten. Vi har redan satt i gång
            stora satsningar inom ramen för Kompetensstegen. Riksdagen har
            ställt sig bakom en dryg miljard som ska satsas på verksamhetsnära
            kompetensutveckling. Nu går vi vidare i förslagen i budgetpropositionen
            med 10 000 utbildningsvikariat per år, riktat just till äldreomsorgen
            för att göra ett kraftigt lyft av kompetensen. Det handlar om
            den lägsta kompetensen. På sikt vill jag lagstifta om en lägsta
            nivå för att arbeta inom äldreomsorgen. Men det handlar också
            om att hitta specialiserade påbyggnadsutbildningar för duktiga
            undersköterskor, till exempel till demensundersköterska.
          </note>
          <note>
            Ett fjärde och viktigt område är förebyggande arbete. Det är
            ungefär tusen pensionärer som dör varje år för att de faller i
            sitt hem. Ungefär 40 000 faller och bryter sig så att de måste
            vårdas på sjukhus. Vi kan göra väldigt mycket för att förebygga
            olyckor och de allvarliga inskränkningar i livskvalitet och hälsa
            som de innebär. Bland annat med hjälp av de plusjobb som regeringen
            och samarbetspartierna föreslår i den budgetproposition som har
            lämnats till riksdagen finns det goda möjligheter att snabbt se
            till att äldre kan få hjälp med de olika åtgärder som orsakar
            fallolyckorna.
          </note>
          <note>
            Vi har också i budgetpropositionen föreslagit en förstärkning
            av anhörigstödet. Det är en viktig förebyggande åtgärd men också
            en anständighetsfråga att anhöriga ska ha rätt till stöd och hjälp
            för det viktiga arbete som de utför. Ytterligare en åtgärd är
            att inrätta stöd för väntjänster, det frivilliga arbete som betyder
            oerhört mycket för att bryta isolering och ensamhet.
          </note>
          <note>
            Herr talman! Äldreomsorgen står inför en stor och viktig utveckling,
            inte för att allting är dåligt utan för att vi har så mycket högre
            ambitioner. Jag arbetar för en nationell utvecklingsplan för äldreomsorgen.
            Den tar sikte på ett tioårsperspektiv. Men självklart ska vi inte
            vänta så länge. Vi behöver också komma med konkreta åtgärder.
            Vi har redan gjort det, och det kommer flera innan den nationella
            utvecklingsplanen.
          </note>
          <note>
            Men vi behöver också tänka långsiktigt. Jag hoppas, herr talman,
            att vi kan nå något av en nationell samling kring utvecklingen
            av vården och omsorgen om våra äldre.
          </note>
          <note type="speaker">
            Anf. 31 MARIA LARSSON (kd):
          </note>
          <note>
            Herr talman! Nu har statsrådet Ylva Johansson använt nästan all
            sin talartid för att tala om vad hon vill göra nästa mandatperiod.
            Men det är också viktigt att utvärdera det som är. Socialdemokraterna
            har haft makten i tio år. Resultatet av det ser vi i form av vanvård
            och en nedrustning av äldreomsorgen. Vallöften fanns det gott
            om också i valrörelsen 2002, men de har inte infriats. Vad skulle
            få oss att tro att allt det som Ylva Johansson nu har stått och
            berättat om skulle infrias?
          </note>
          <note>
            Äldrefrågorna har inte prioriterats i Socialdemokraternas Sverige.
            Därför är det viktigt att föra den här debatten i dag, och därför
            är det viktigt att Ylva Johansson svarar på frågan varför vi har
            23 500 färre äldreomsorgsplatser än vad vi borde ha haft om Socialdemokraternas
            vallöfte från 2002 hade infriats. Se verkligheten! Se hur det
            står till i Socialdemokraternas Sverige! Väj inte för det! Tala
            inte bara framtid, Ylva Johansson! 5 000 personer i vårt land
            har fått löfte och biståndsbeslut om en äldreomsorgsplats, men
            de har inte fått den. Det är sanningen.
          </note>
          <note>
            På 1960- och 1970-talet fick äldre nästan kämpa för sin rätt
            att bo kvar hemma i den egna bostaden. I dag är förhållandet det
            motsatta. Nu tvingas många äldre med stora vårdbehov att stanna
            kvar hemma mot både sin egen och sina anhörigas vilja. Kvarboendeprincipen
            skulle kompletteras med en utbyggd hemtjänst, men så har inte
            skett. I väldigt många kommuner fattas hemtjänsttjänsten. Många
            kan då inte längre ta sig ut på egen hand utan blir mycket ensamma
            och isolerade. Erna Kunz är inte ensam om att inte ha varit ute
            på två år. Hon har sällskap av många fler.
          </note>
          <note>
            Här i Stockholm slog äldreinspektörerna larm i våras om att äldre
            inte längre kunde få begära promenader. I djurskyddsförordningen
            stadgas att nötkreatur ska kunna gå ute sommartid. Men för våra
            gamla finns inga sådana regler. Är inte en människa förmer än
            ett djur? Det säger ganska mycket om civilisationen i ett land
            hur man tar hand om sina äldre.
          </note>
          <note>
            Kristdemokraterna vill ha en boendegaranti från 85 års ålder.
            Då ska man själv få bestämma om man vill flytta till ett anpassat
            boende, utan prövning. Även för den som vill bo kvar hemma i det
            längsta det vill många är vetskapen om att det finns en sådan
            garanti en stor trygghet.
          </note>
          <note>
            Vi minns alla 98-årige Gustav Holmström från Malmö som fanns
            i våra tv-rutor för några månader sedan. Han hade flyttats runt
            sex gånger och blivit svartepetter. Ingen ville erbjuda honom
            en plats. Jag vill bara ha ett boende den tid jag har kvar, sade
            Gustav. Med Kristdemokraternas förslag om en boendegaranti från
            85 år skulle han få det. Hur ställer sig riksdagens övriga partier
            till vårt förslag? Är det inte rimligt att man från en viss ålder
            faktiskt får avgöra själv i vilket boende som man kan känna trygghet
            inför framtiden?
          </note>
          <note>
            Platserna i särskilda boenden är i dag förbehållna människor
            med tunga vårdbehov. Det behövs boendeformer mellan det egna och
            det särskilda boendet, gemenskapsboenden där mänsklig samvaro
            finns och där viss service och vård kan fås.
          </note>
          <note>
            Kristdemokraterna vill också att varje kommun ska anta en värdighetsgaranti
            som på ett mätbart och konkret sätt talar om vilket ansvar som
            kommunerna har för äldreomsorgen. Det är ett kvalitetsbesked om
            vad man som boende eller anhörig kan kräva av äldreomsorgen. Där
            ska det stå om rätt till eget rum för den som önskar men självklart
            också om rätt att bo tillsammans med make eller maka. Det verkar
            som om detta är en ny kunskap för Ylva Johansson. Vi har känt
            till det behovet länge och också kämpat för att äkta makar eller
            samboende ska kunna få bo tillsammans på äldreboende.
          </note>
          <note>
            I värdighetsgarantin ska det stå att det måste finnas tillräckligt
            med personal för att boende ska känna sig personligt tilltalade
            och ompysslade och kunna få hjälp med mat och dryck. Där ska stå
            att ingen behöver dö i ensamhet.
          </note>
          <note>
            Skulle en värdighetsgaranti göra skillnad? Ja, det skulle den.
            Jag besökte Huddinge kommun samma dag som tidningen Mitt i Huddinge
            toppade förstasidan med rubriken Värdig vård har blivit förvaring.
            På Stortorps äldrecentrum hade det skurits ned på personalen i
            omgångar. En morgon stod en undersköterska ensam med att ta upp
            sju boende. Hon hann inte få upp alla före lunch och hann inte
            ens byta blöjorna på några. Om det hade funnits en värdighetsgaranti
            skulle inte politikerna i den kommunen ha kunnat besluta om att
            inte sätta in sjukvikarier. Det var just vad som hade hänt. Då
            skulle inte heller kommuner kunna kräva att patienter som skrivs
            ut från sjukhus och ska komma till ett äldreboende i kommunen
            ska förses med en slang i magen, en så kallad PEG, för att personalen
            inte hinner mata.
          </note>
          <note>
            Detta står i en kvalitetsrapport i Stockholms läns landsting.
            Detta är Sverige 2005.
          </note>
          <note>
            En värdighetsgaranti spelar roll, säger vi kristdemokrater. En
            värdighetsgaranti behövs inte, säger Ylva Johansson. Där har vi
            skillnaden i Sverige i dag.
          </note>
          <note>
            (Applåder)
          </note>
          <note type="speaker">
            Anf. 32 CRISTINA HUSMARK PEHRSSON (m):
          </note>
          <note>
            Herr talman! Utredningen Senior 2005 tillsattes i december 1998.
            Det är sju år sedan. I april 2002 överlämnades ett delbetänkande,
            och 2003 kom förslaget Äldrepolitik för framtiden med 100 steg
            som skulle trygga utvecklingen för äldreomsorgen och för en åldrande
            befolkning.
          </note>
          <note>
            Det är sju års utredning som väntar på att bli verklighet.
          </note>
          <note>
            Namnet Senior 2005 antogs eftersom vi i utredningen 1998 tyckte
            att sju år låg långt i framtid och trodde att våra förslag säkert
            skulle vara genomförda 2005.
          </note>
          <note>
            Låt mig ge några exempel på de 100 förslag som utredningen lade
            fram. Det här är bara en bråkdel av vad utredningen har presenterat.
          </note>
          <note>
            Först och främst föreslogs ett trygghetsmål. Det betyder att
            2005 skulle äldre ha tillgång till en god vård och omsorg.
          </note>
          <note>
            Vi föreslog att det offentliga ansvaret måste tydliggöras så
            att alla vet vad man har att förvänta sig. Att lova runt men hålla
            tunt är inte att visa respekt för äldre, speciellt om det kommer
            i valtider.
          </note>
          <note>
            Vi i utredningen tyckte vidare att regeringen borde skapa en
            bred sammanhållen parlamentarisk grupp som tillsammans skulle
            garantera att det finns resurser och att vi kan bedriva en god
            vård och omsorg.
          </note>
          <note>
            Jag har otaliga gånger stått i talarstolen och i interpellationsdebatter
            bönat och bett att regeringen ska tillsätta en parlamentarisk
            utredning som gör att vi kan åstadkomma en god vård och omsorg
            tillsammans och en överenskommelse som ska hålla över tid och
            över val. Jag har hela tiden fått nej. Regeringen gör ingenting.
          </note>
          <note>
            I dag talar Ylva Johansson om en nationell samling. Jag tror
            det inte förrän jag ser det.
          </note>
          <note>
            Andra utredningar och rapporter, herr talman, har under samma
            tid duggat tätt. De kommer från Socialstyrelsen, Riksrevisionen
            och från Sveriges Kommuner och Landsting, för att nämna några.
          </note>
          <note>
            Nyligen kom ytterligare en rapport. Den heter Tid för vård och
            omsorg Hur använder personalen inom vården och omsorgen om äldre
            och funktionshindrade personer sin tid?
          </note>
          <note>
            Rapporten visar ett stort material från 50 kommuner. Socialstyrelsen
            har analyserat det och konstaterar följande:
          </note>
          <note>
            Insatser som beviljats, särskilt när det gäller dem med stora
            vård- och omsorgsbehov, utförs inte. Det finns anledning till
            oro, säger Socialstyrelsen, när man ser hur lite tid som avsätts
            för tillsyn, rehabilitering och hemskötsel.
          </note>
          <note>
            Det brister, fortsätter man, i kvalitet och uppföljning av insatserna.
            Rättstryggheten för äldre urholkas.
          </note>
          <note>
            Man menar vidare att insatserna inte överensstämmer med brukarnas
            önskemål och de behov som de äldre har. För mycket tid används
            till administration i stället för till stöd och handledning till
            personalen.
          </note>
          <note>
            Socialstyrelsen skriver att av de timmar som äldre har fått sig
            beviljade genomförs endast 60 %. En fjärdedel av alla äldre fick
            bara 37 % av den beviljade tiden utförd. Förhållandet var detsamma
            inom hemtjänst och särskilt boende för äldre.
          </note>
          <note>
            Vilken reaktion kommer från statsrådet Ylva Johansson på den
            och många andra rapporter? Vilka åtgärder tänker statsrådet vidta
            med anledning av denna och andra rapporter? Är det ett mått på
            hur vi ska acceptera att äldre behandlas i Sverige när man av
            beviljade timmar bara får 60 %, att det administreras för mycket,
            att man lovar runt och håller tunt?
          </note>
          <note>
            I dag får vi höra från statsrådet att man ska lagstifta om att
            kommunerna ska erbjuda särskilda boenden.
          </note>
          <note>
            Det går inte att bara lagstifta och skylla på kommunerna. Statsrådet
            har ett stort ansvar för hur situationen ser ut inom dagens äldreomsorg.
          </note>
          <note>
            Herr talman! I mitt sista och korta inlägg kommer jag att kommentera
            något om kost och läkemedel för äldre, men också anhörigas utsatta
            situation.
          </note>
          <note>
            (Applåder)
          </note>
          <note type="speaker">
            Anf. 33 ERIK ULLENHAG (fp):
          </note>
          <note>
            Herr talman! Som Ylva Johansson var inne på är det många äldre
            som känner oro för om det finns ett äldreboende den dag man inte
            längre klarar av att bo hemma.
          </note>
          <note>
            Många anhöriga som kanske har pappa i Skövde, mamma i Umeå och
            själva bor i Uppsala känner rädsla och oro. Finns jag där om det
            inte finns ett äldreboende som mamma och pappa kan komma in på?
          </note>
          <note>
            Tyvärr är oron berättigad. 4 0005 000 personer har beviljats
            plats på äldreboende men inte fått någon trots bedömt biståndsbehov.
            2 000 personer har, trots att man har behov av äldreboende, fått
            avslag därför att kommunen säger nej av ekonomiska skäl.
          </note>
          <note>
            Den här oron har funnits i flera år. Det visste Socialdemokraterna
            i valet 2002. Många äldre kände trygghet när Socialdemokraterna
            sade: Vi ska bygga 10 000 nya äldreplatser om vi får sitta vid
            regeringsmakten.
          </note>
          <note>
            Förra veckan, när jag debatterade med Ylva Johansson, kände hon
            inte till det här löftet. Hon sade: Vi ska uppfylla alla löften.
          </note>
          <note>
            I lördags gick det ännu lite längre. Göran Persson lät sig då
            intervjuas av Dagens Nyheter som sade: Ni lovade 10 000 fler platser
            i förra valrörelsen. I stället har platsantalet minskat med ungefär
            så mycket.
          </note>
          <note>
            De borgerliga påstår det. Vi kan inte hitta det löftet, säger
            Göran Persson.
          </note>
          <note>
            Det är skrattretande att man som oppositionspolitiker får se
            till att damma av gamla valpamfletter från Socialdemokraterna.
          </note>
          <note>
            Den här rapporten som heter Trygghet på ålderns höst är utgiven
            av Socialdemokraterna valrörelsen 2002. Den inleds med: I detta
            program presenterar vi vad vi vill göra för de äldre om vi får
            väljarnas förtroende den 15 september.
          </note>
          <note>
            På s. 4 kan man läsa: Vi vill bygga fler äldrebostäder. Genom
            att sänka byggmomsen från 25 % till 6 % skapas möjlighet att bygga
            ca 10 000 fler äldrebostäder.
          </note>
          <note>
            Resultatet är att drygt 10 000 särskilda boenden har lagts ned
            sedan 2002. Löftet var att det skulle byggas ungefär 10 000.
          </note>
          <note>
            Herr talman! På många sätt är detta ett svårslaget rekord. Vi
            är vana vid en statsminister som läser en bok eller ser ett tv-program
            och byter inriktning på politiken. Vi är ganska vana vid en regering
            som först lovar saker och sedan säger: Det blev en målsättning,
            men nästa mandatperiod ska vi lyckas om vi får väljarnas förtroende.
          </note>
          <note>
            Det är något nytt med ett vallöfte som först ges, sedan fullständigt
            sviks det saknas drygt 20 000 platser jämfört med vallöftet och
            sedan förnekas. Man säger att det över huvud taget inte har avgivits.
          </note>
          <note>
            Tyvärr är det inte bara boendefrågan som är ett problem inom
            äldreomsorgen. Länsstyrelserna, Socialstyrelsen och en rad andra
            pekar på många brister. Äldre invandrare söker inte hemtjänst
            eftersom man tror att man inte ska kunna göra sig förstådd. I
            Uppsala kommun till exempel rapporteras kraftiga nedskärningar.
            Där säger ett av de ansvariga kommunalråden: Kanske har en del
            beslut inte varit så väl avvägda.
          </note>
          <note>
            I Stockholm är det i dag 20 år efter det att Bengt Westerberg
            presenterade idén att alla ska ha rätt till eget rum 1 000 personer
            som tvingas dela rum med andra. De kan inte göra det som vi alla
            varit vana vid genom livet, nämligen stänga dörren om sig och
            vara i fred.
          </note>
          <note>
            En dement kvinna i Strängnäs låg nio dagar med brutet lårben
            utan att få vård och omsorg. Dementa låses in och låses fast på
            grund av personalbristen. Många äldre nekas ett värdigt vardagsliv.
          </note>
          <note>
            Herr talman! Göran Persson vill att äldreomsorgen ska bli en
            valfråga. Det ska vi i Folkpartiet se till.
          </note>
          <note>
            Trots att vi i Sverige har världens högsta skatter har vi inte
            en värdig äldreomsorg. Vi har presenterat en rad åtgärder som
            behöver göras.
          </note>
          <note>
            Det behövs mer resurser. Vi anslår 1 ½ miljard kronor i statliga
            pengar för att förbättra äldreomsorgen.
          </note>
          <note>
            Herr talman! Det är något konstigt med ett land som har en lagstiftning
            om att kor ska få vistas ute, men inte någon lagstiftning om trygghet
            för äldre att regelbundet få vistas ute.
          </note>
          <note>
            Vi behöver en omsorgsgaranti där det tydligt slås fast vilka
            rättigheter den äldre har.
          </note>
          <note>
            Vi behöver en utveckling av förebyggande hembesök för alla över
            75. Vi kan se i vårt grannland Danmark att detta har betytt oerhört
            mycket för att hjälpa äldre. Att det kan hjälpa i synnerhet äldre
            invandrare såg vi när vi prövade det i Sverige, i Rinkeby, och
            såg till att man hade rätt språkkompetens.
          </note>
          <note>
            Vi behöver en lagstiftning om dementa. Hur ska det se ut? Vad
            får man göra? Får man låsa fast folk? Får man låsa in folk? Nej,
            självklart inte! Vi måste förhindra de övergreppen.
          </note>
          <note>
            Vi behöver förbättra stödet till anhörigvårdare.
          </note>
          <note>
            Vi behöver satsa på personalen.
          </note>
          <note>
            Vi behöver göra något för att se till att dessa äldreboenden
            kommer på plats. Vi har kallat det en pengarna-i-handen-garanti:
            Om jag får ett beslut om äldreboende och det inte verkställs ska
            jag kunna använda de pengar som platsen skulle ha kostat till
            att köpa hemtjänst och hjälp i hemmet för att något så när kompensera.
            Då skapar man en ekonomisk press på kommunerna att se till att
            äldreboendena verkligen finns på plats.
          </note>
          <note>
            Herr talman! Förra veckan sade Ylva Johansson så här i en debatt
            angående löftet om äldreboenden:
          </note>
          <note>
            Om Erik Ullenhag granskar vad mitt parti har gått till val på
            i valmanifestet kommer han att kunna se att vi har bockat av punkterna
            en efter en. Det kommer vi också att göra med det vi gick till
            val på i förra valet.
          </note>
          <note>
            Då är frågan som Ylva Johansson bör svara på: Är det så, som
            Göran Persson säger, att ni har glömt bort eller inte hittat det
            löfte ni har avgett om de nya äldreboendena? Om ni inte har glömt
            bort det, som Göran Persson säger, utan minns vad ni lovade väljarna
            skulle jag gärna vilja ha ett svar på frågan hur du uppfyller
            förra veckans löfte. Hur ser du till att vi har drygt 20 000 nya
            äldreboenden jämfört med i dag till valdagen? Det var ju vad ni
            lovade 2002.
          </note>
          <note type="speaker">
            Anf. 34 INGRID BURMAN (v):
          </note>
          <note>
            Herr talman! Det bedrivs både bra och dålig äldreomsorg i det
            här landet. Det är viktigt att betona det för alla engagerade
            medarbetare i äldreomsorgen: Visst bedrivs det bra äldreomsorg
            också! Men liksom andra tänker jag koncentrera mig på bristerna.
          </note>
          <note>
            Jag ska titta lite bakåt. När vi på 50-talet införde hemtjänst
            var det en generell reform. Vi erbjöd detta till väldigt breda
            grupper. Vad som sedan har hänt, om vi tittar på antalet beviljade
            timmar, är att de som är mycket äldre och behöver mest har fått
            de flesta timmarna. Det är fler som har blivit äldre, och vi har
            koncentrerat hjälpen till dem. Det innebär att det finns stora
            grupper som i dag inte ens får biståndsbeslut. Redan Välfärdsbokslutet
            konstaterade att vad kommunerna gör i tider av ekonomisk åtstramning
            är att minska biståndsbesluten. Då träder naturligtvis arbetets
            döttrar och arbetets mödrar in och det blir kvinnor som bär upp
            delar av äldreomsorgen. Därför är det bra att anhörigstödet nu
            återinförs i lite volym. Det är bra, men det räcker inte.
          </note>
          <note>
            Vad vi mer kan se i äldreomsorgen är att där kvarstår taylorismen:
            Man delar upp arbetet, och de äldre möter alltför många i omsorgen.
            Det behöver man åtgärda.
          </note>
          <note>
            Vad vi också kan se är att politiker har infört normer om storleken
            på rum och att man ska ha kök men vi har inte normer när det gäller
            kvalitetssäkring. Vi i Vänsterpartiet menar att det nu är dags
            att titta inte bara på lokalen, på rummet, utan också på kvalitetssäkringen.
          </note>
          <note>
            En sak jag är glad att Ylva Johansson och andra nämner är rätten
            till diagnos när man till exempel är demenssjuk, rätten till läkartimmar
            och rätten till rättssäkerhet för dementa, något som vi har motionerat
            om i flera år och ännu inte fått gehör för. Jag tror att det är
            Miljöpartiet som har stött den motionen i socialutskottet. Nu
            låter det som om vi kan genomföra detta tillsammans. Det är bra.
            Rätten till diagnos, demenssjukas rättssäkerhet, rätten till mer
            läkartid bra, Ylva, det genomför vi tillsammans! Vi gör det fort,
            och vi gör det nu.
          </note>
          <note>
            En annan sak är rätten till läkemedelsgenomgångar självklart!
            Men vet ni vad? Det räcker inte med bara det. Läkemedel utprovas
            i dag inte bara på män utan också på kvinnor, men män och kvinnor
            mitt i livet. Biverkningar och sådant på en äldre, demenssjuk
            kvinna vet vi väldigt lite om. Det ska vi också titta på, Ylva
            Johansson eller hur? Hur läkemedel verkar på den äldre, skröpliga
            kroppen utprovas nämligen aldrig.
          </note>
          <note>
            Sedan ska vi se till att de äldre som får denna goda, kvalitetssäkrade
            äldreomsorg för så ska det ju bli nu, även om jag har hört att
            vi har olika namn på denna kvalitetssäkring också ska ha rätt
            att använda en del av den tid man blir beviljad som man själv
            vill. Jag vet att vi har sett sådana exempel ute i samhället,
            och jag tror att vi ska se till att detta blir norm.
          </note>
          <note>
            Det är bra med Kompetensstegen. Det är bra att vi höjer utbildningsnivån.
            Det är personer som har omsorgen i sina händer som möter människor,
            så Kompetensstegen är en del.
          </note>
          <note>
            Dock kan vi se, när vi tittar på äldreomsorgen över landet både
            det som är bra och det som är dåligt att vi har många rättighetslagstiftningar
            som styr verksamheter i kommuner och landsting och som ger rättigheter.
            Kommunpolitiker har ju ett budgetansvar, och då använder de ibland,
            tycker jag, äldreomsorgen som ett dragspel eftersom man där inte
            har tvingande lagstiftning. Om vi nu menar allvar med alla de
            vackra ord vi säger från denna talarstol i dag tror jag att vi
            också måste fundera på att göra det vi säger ska vara norm i äldreomsorgen,
            kvalitetssäkring eller hur vi nu uttrycker det, till lag så att
            det också får genomslag ute i kommunerna. De kommunpolitiker som
            har att administrera verksamheten måste få det trycket och naturligtvis
            också resurser på sig. När man tvingas se på en ekonomiskt bister
            verklighet tvingas man ju göra resursneddragningar där inte rättighetslagstiftningen
            räcker till.
          </note>
          <note>
            Jag hoppas nu att alla vackra ord som sägs i dag från denna talarstol
            också landar i att vi får någon form av rättssäkerhet och rättighetslagstiftning
            som träffar även äldreomsorgen.
          </note>
          <note type="speaker">
            Anf. 35 KENNETH JOHANSSON (c):
          </note>
          <note>
            Herr talman! Kära åhörare! Jag känner en flicka som gick till
            pappa socialpolitikern och frågade honom till råds om sommarjobb.
            Hemtjänsten, blev det snabba svaret. Flickan var inte nöjd utan
            gick till mamma enhetschefen, som svarade: hemtjänsten. Flickan
            fick ett mindre utbrott med en lång utläggning om hopplösa föräldrar
            och hur besvärligt det skulle vara att arbeta med gamla människor,
            att koka gröt, att duscha, att hjälpa på toa och så vidare.
          </note>
          <note>
            Flickan fick till slut ett sommarjobb just det, i hemtjänsten.
          </note>
          <note>
            Efter fyra dagar i hemtjänsten kom hon hem till sin mamma och
            pappa med glittrande ögon och sade: Detta var det finaste arbete
            jag någonsin hade kunnat få att få hjälpa, att få trösta, att
            få prata med gamla! Och det här med hygien, ja, det var väl inga
            problem!
          </note>
          <note>
            Ökade insikter, egna erfarenheter och generationer som möts ger
            också förändrade attityder.
          </note>
          <note>
            Detta var en sann berättelse med ett gott slut. Men samhället
            står vid dess början.
          </note>
          <note>
            Tänk bara på de ungdomar som möjligen lyssnar på den här debatten!
            Inte får de en känsla av att äldreomsorgen är en framtidsbransch.
            Inte får de en känsla av hur otroligt mycket värme och utveckling
            man kan få av att arbeta med människor och hjälpa människor. Ska
            vi kunna göra äldreomsorgen riktigt bra måste vi skapa framtidstro
            och visa hur fint det är att arbeta med äldre. Men vi måste också
            ge äldreomsorgen möjligheter att utvecklas.
          </note>
          <note>
            Bra och motiverad personal är en nyckel till respektfull omvårdnad
            av äldre. Verkligheten i Sverige är på många håll den omvända,
            en otrygg och rörig personalsituation. Det är svårt att rekrytera
            personal. Intresset för gymnasiets omvårdnadsprogram är lågt.
            Det är i dag tyvärr låg status att arbeta med gamla. Det kanske
            inte är så konstigt när man tänker på hur äldreomsorgen beskrivs
            och behandlas.
          </note>
          <note>
            Herr talman! Äldreomsorgen är en tillväxtnäring som har framtiden
            för sig. Den kan och ska utvecklas på många olika sätt utifrån
            de äldres önskemål och personalens engagemang och idéer. Men då
            måste vi sluta toppstyra och låta de berörda de äldre, de anhöriga
            och personalen få makt och inflytande. Då måste vi också föra
            in entreprenörskap och företagande i vård- och omsorgsutbildningarna
            i Sverige.
          </note>
          <note>
            Entreprenörssjälar vantrivs i byråkratiska toppstyrda organisationer.
            Men det är precis vad som många gånger kännetecknar äldreomsorgen
            i dag, en hårt reglerad verksamhet som har många, alltför många,
            herrar: horder av byråkrater på både kommunal och statlig nivå,
            en riksdag och regering som ökar på kaoset genom att försöka fjärrstyra
            äldreomsorgen med den ena nya regeln efter det andra nya programmet.
          </note>
          <note>
            Äldreomsorgen i Sverige skulle kunna vara fantastisk, men det
            är för många kockar som vill vara med och laga soppan. Resultatet
            blir att både de omsorgsbehövande och personalen mår dåligt. När
            personalen är sönderstressad och frustrerad av ideliga omorganisationer
            och när avståndet till beslutsfattarna är långt går det självfallet
            ut över de äldres omsorg.
          </note>
          <note>
            Herr talman! Centerpartiet vill återställa framtidstron i äldreomsorgen
            och låta det bli en framtidsbransch som bidrar till Sveriges välstånd
            och utveckling. Då kommer det också att bli populära arbetsplatser.
            Återför makten till dem som berörs! Det är gamla Hulda som ska
            bestämma hur hon ska ha det.
          </note>
          <note>
            Centerpartiet vill att de äldre själva ska få välja vilken hemtjänst,
            vilket boende och vilken mat de vill ha. Det behövs en mångfald
            av privata och ideella organisationer i äldreomsorgen vid sidan
            av kommunerna, inte för att spara pengar i första hand utan för
            att ge verklig makt att välja. Fram för fritt val i äldreomsorgen!
          </note>
          <note>
            Herr talman! Jag valde att lyfta fram framtiden. Jag skulle ha
            kunnat tala om Centerpartiets olika politiska förslag, förslag
            för dem med de lägsta pensionerna, förslag till en bättre fungerande
            tandvård, förslag till bättre tillgång på äldreboenden och till
            bättre stöd till de anhöriga som gör fantastiska insatser utan
            vilka äldreomsorgen skulle braka samman. Jag skulle kunna prata
            om behovet av insatser när det gäller de demenssjuka, om förslag
            på andra vårdinsatser för äldre och så vidare.
          </note>
          <note>
            Allt detta är mycket viktiga förslag. Men jag tror ändå att det
            allra viktigaste just nu är att få gamla och unga att mötas och
            hjälpa varandra att växa i livets olika skeden.
          </note>
          <note type="speaker">
            Anf. 36 JAN LINDHOLM (mp):
          </note>
          <note>
            Herr talman! Äldre människor ska självklart ha rätt att utifrån
            sina värderingar äta mat som de tycker om, bära kläder efter egen
            smak och själva bestämma sina tider och rutiner. Äldre människor
            har en självklar rätt att träffa den de vill, att utvecklas efter
            egen önskan, behålla sina minnen och hålla dem levande, komma
            ut när de har lust, känna sig fräscha och snygga, handla i sin
            vanliga affär och bo hemma så länge de vill och kan. Samhället
            bör därför sträva efter att i så stor utsträckning som möjligt
            nå det målet.
          </note>
          <note>
            Även vi miljöpartister är starkt oroade över de rapporterade
            bristerna inom äldreomsorgen. Självklart ska alla garanteras fullvärdig
            vård och omsorg, oavsett var man bor. Men vi vet också att de
            som arbetar inom äldreomsorgen gör ett fantastiskt arbete och
            att de flesta ändå är mycket nöjda med den vård och omsorg de
            får. Men självklart kan all verksamhet alltid bli bättre. Omtanke
            och valfrihet är viktiga inslag inom äldreomsorgen.
          </note>
          <note>
            Det ökande antalet äldre kommer att ställa stora krav på hela
            vårt samhälle och den organisation vi bygger för det. Kraftfulla
            insatser måste därför till för att möta de ökade behoven av anpassade
            boenden, vård och omsorg.
          </note>
          <note>
            Grunden för omsorgen om äldre ska vara att ta till vara det friska,
            att stärka och bibehålla individens funktioner och färdigheter.
            Därför anser vi i Miljöpartiet att förebyggande friskvård och
            ett stimulerande vardagsliv är viktigt.
          </note>
          <note>
            Dagens traditionella äldreomsorg bör kompletteras med sociala
            nätverk som byggs upp i bostadsområden så att en del av hemtjänstens
            uppgifter kan utföras i samarbete mellan anställda och boendegrupper.
            Om äldre får meningsfulla uppgifter i boendegemenskapen minskar
            dessutom, tror vi, det fysiska och psykiska vårdbehovet.
          </note>
          <note>
            En viktig kvalitetsaspekt är att det finns tid för annat än ren
            vård. Äldre behöver och har rätt till stimulans i sin vardag genom
            exempelvis samtal och aktiviteter.
          </note>
          <note>
            Vi ser mycket positivt på generationsboenden, kooperativa och
            andra alternativa boendelösningar. De äldre är en tillgång som
            ska tas till vara bättre än i dag. Glappet mellan generationerna
            tenderar att öka alltmer, och det leder bland annat till rotlöshet.
            Umgänge över generationsgränserna är viktigt för både yngre och
            äldre.
          </note>
          <note>
            Det finns stora behov av att forma en brygga mellan sjukvård
            och äldreomsorg. Arbetslag med läkare, arbetsterapeuter, sköterskor
            och undersköterskor kan förbättra omsorgen om den enskilde. Samarbetet
            mellan kommuner och landsting måste bli bättre. Ingen människa
            ska få hamna mellan ansvarsområdena av byråkratiska skäl. Genom
            att personalen har en helhetssyn på individen kan också övermedicineringen
            försvinna.
          </note>
          <note>
            Arbetet inom äldreomsorgen bör göras mer attraktivt. Vi har startat
            den så kallade Kompetensstegen för att stödja en utveckling med
            kompetenshöjande åtgärder och verksamhetsutveckling för att på
            sikt göra arbetet med att vårda äldre mer attraktivt.
          </note>
          <note>
            Utan de anhörigas insatser skulle vården inte fungera. Därför
            måste anhöriga i större utsträckning erbjudas stöd och avlastning
            men även ges möjlighet till ledighet.
          </note>
          <note>
            Precis som majoriteten av svenska folket vill vi i Miljöpartiet
            att äldreomsorgen ska vara offentligt och solidariskt finansierad.
          </note>
          <note>
            Politiker har till uppgift att sätta upp mål, men även att ställa
            rimliga medel till förfogande. Miljöpartiet vill ge mer makt åt
            kommunerna. Vi verkar för mer resurser till kommunerna, så att
            de ska kunna ta ansvaret för en omsorg om de äldre med hög kvalitet.
            Vi har därför, herr talman, drivit igenom extra resurser till
            kommunerna: 6,2 miljarder för 2004, 6 miljarder för 2005 och 8
            miljarder för 2006.
          </note>
          <note type="speaker">
            Anf. 37 Statsrådet YLVA JOHANSSON (s):
          </note>
          <note>
            Herr talman! Äldrefrågorna är prioriterade i dag. Jag är den
            första ministern någonsin som har äldreomsorgen i min titel. Staten
            uppmärksammar nu äldreomsorgen och äldrefrågorna på ett helt annat
            sätt än tidigare. Mycket av det som har utvecklats inom äldreomsorgen
            har gjorts inom ramen för den kommunala utvecklingen, och mycket
            av det har varit bra. Men nu är det dags att också staten tar
            fler initiativ. Det är det som uppfyller min dag.
          </note>
          <note>
            Det handlar förstås om att ge rättigheter och valmöjligheter
            till de äldre själva. Det handlar om att ge personalen möjlighet
            att göra ett så bra jobb som man vill göra, att ge omsorgen på
            ett sådant sätt som man vill och kan och skapa de förutsättningarna,
            precis som Kenneth Johansson tog upp.
          </note>
          <note>
            Det handlar också om strukturella förändringar för att utveckla
            och säkra kvaliteten. En av de strukturella förändringarna handlar
            om personalens kompetens, personalens möjligheter och kontinuitet.
            Den enskilt viktigaste åtgärden är att satsa på personalen, det
            vill säga fasta tjänster, heltidstjänster, kompetensutveckling,
            en lägsta nivå för kompetens men också nya utbildningar som äldrepedagoger
            och specialiserade omvårdnadssköterskor för att också skapa utvecklings-
            och karriärmöjligheter i yrket.
          </note>
          <note>
            Det handlar om att säkra kvaliteten och värdigheten inom äldreomsorgen.
            Jag tycker att Kristdemokraternas ambition är lovvärd. Jag instämmer
            i den utgångspunkt som Maria Larsson ger uttryck för. Självklart
            borde vi kunna garantera värdighet i äldreomsorgen. Allt annat
            är oacceptabelt. Frågan är hur vi gör det på ett bra sätt. Då
            tror jag inte att djurrättslagstiftningen är en bra utgångspunkt.
            När vi tittar på de verksamheter som håller hög kvalitet och som
            har lyckats utveckla kvaliteten mycket under senare tid, offentligt
            finansierade demokratiskt styrda verksamheter efter behov, till
            exempel barnomsorgen och sjukvården, styrs ingen av dem med minimiregleringar
            utan snarare med höga ambitioner. Sedan krävs naturligtvis en
            skarp tillsyn som ser till att miniminivåerna också hålls så att
            vi inte får de fall av vanvård och direkta missförhållanden som
            faktiskt förekommer i dag.
          </note>
          <note>
            Men låt oss diskutera vidare vilka former vi kan hitta för att
            skapa detta.
          </note>
          <note>
            Jag håller med vad Maria Larsson säger om boende. Vi behöver
            självklart flera olika typer av boenden. Det diskuteras mycket
            om de särskilda boendena, som ju är behovsbedömda och ofta handlar
            om mycket stora vård- och omsorgsbehov. Men vi behöver också andra
            former av boenden. Det behövs fler platser i särskilda boenden
            för att klara de behov vi har i dag. I vårt valmanifest som vi
            gick till val på 2002 nämnde vi inte fler platser i särskilt boende.
            Vi lovade inte heller att skapa ett visst antal fler platser i
            särskilt boende. Vi gjorde inte det därför att det inte går att
            göra det. Vi tar inte den typen av beslut i riksdag och regering.
          </note>
          <note>
            Däremot ansvarar vi för andra lagstiftningar. Vi behöver kanske
            skärpa en del av de andra lagstiftningarna som påverkar hur lätt
            det är att få plats i boenden. Det första och viktigaste är det
            som Erik Ullenhag och andra tog upp, nämligen att det är upprörande
            att kommuner i dag inte ens följer den lagstiftning som redan
            finns. Där är jag glad om jag kan få stöd för att det ska bli
            skarpare konsekvenser för kommunerna när de missköter detta.
          </note>
          <note>
            När det gäller rättssäkerheten för demenssjuka har vi nyligen
            tillsatt en utredning för att ta fram ett förslag på området.
            Jag räknar med att vi kan komma tillbaka med lagstiftning och
            reglering på området.
          </note>
          <note type="speaker">
            Anf. 38 MARIA LARSSON (kd):
          </note>
          <note>
            Herr talman! En kvalitetssäkring i form av en värdighetsgaranti
            har vi föreslagit under många år. Den har avslagits av Ingrid
            Burman från Vänsterpartiet, som nu sitter här och tycker att kvalitetssäkring
            är en bra modell. Den har avslagits av Socialdemokraterna. Nu
            står Ylva Johansson här och säger att de kanske kan tänka sig
            den. Ja, det är positivt att höra. Det är synd att ni kommer på
            tankarna först nu. Annars kunde vi ha haft den genomförd för länge
            sedan. Kanske många fall av vanvård som vi har läst om i tidningarna
            hade kunnat förhindras. Men, sent ska syndaren vakna! Ni är välkomna.
          </note>
          <note>
            Naturligtvis handlar det inte om att ha djurskyddsförordningen
            som förebild utan att göra någonting som verkligen sätter den
            åldrande människan i centrum. Vi har utarbetade förslag på hur
            det kan se ut. Vi är övertygade om att det skulle förändra vårdsituationen
            på många av de äldreboenden där vård av god kvalitet inte erbjuds.
          </note>
          <note>
            Sedan finns det, som många har sagt, många ställen där också
            god vård erbjuds i Sverige. De som får plats i ett sådant boende
            kan naturligtvis skatta sig lyckliga.
          </note>
          <note>
            Som upplysning till Miljöpartiet vill jag säga att alla partier
            i kammaren vill ha en gemensamt skattefinansierad vård. Det är
            en fullkomlig självklarhet. Bara påståendet får mig att undra
            varför man måste slå fast det som om någon inte skulle vilja.
            Det är i så fall inte alls sant.
          </note>
          <note>
            Sedan var det frågan om vallöftet, Ylva Johansson. Vi fick en
            högläsning. Jag har också tillgång till rapporten. Det är märkligt
            om ni slänger ut rapporter till höger och vänster och sedan inte
            tar till er materialet som seriösa förslag. Hur ska väljarna veta
            skillnaden? I det här dokumentet lovar ni 10 000 nya platser under
            kommande mandatperiod. De har inte kommit till. I stället har
            13 500 platser försvunnit. Det är minus 23 500 platser. Det har
            betydelse för vilken vård och omsorg som kan tillgodose äldres
            behov i dag. Det har betydelse för vilken trygghet som äldre kan
            känna runtom i vårt land i dag. Ni har brustit i detta. Jag tycker
            att du ska erkänna det misslyckandet och förklara, så gott det
            går, varför dessa personer inte kan få en plats, varför de 5 000
            som är beviljade plats inte får tillgång till dem, varför de får
            del av bara 60 % av den beviljade hemtjänsten. Förklara detta
            för alla dem som har mött den här morgonen med en stor oro i kroppen
            över att de inte heller i dag får tillgång till den hjälp de behöver
            för sitt dagliga liv. Förklara det för anhörigvårdarna som har
            jourtjänst 24 timmar om dygnet, 365 dagar om året. De är guld
            värda. Utan deras insatser skulle Vård-Sverige stanna. Förklara
            det för vårdpersonalen som springer fort, fort, men ändå inte
            hinner. De platser som utlovades av Socialdemokraterna skulle
            ha gjort skillnad för alla dessa personer. Blanda inte bort korten,
            Ylva Johansson.
          </note>
          <note>
            Äldre är inte ett kollektiv. Det är människor med olika förmåga,
            olika intressen och olika behov. Den enskilde måste betros med
            ett ansvar att kunna bedöma vad som är en rimlig vårdinsats. Här
            behöver vi göra ett tankeskifte. Ställ människan i centrum! Låt
            den åldrande människan tala om vad som behövs för att vardagen
            ska fungera.
          </note>
          <note>
            Jag är övertygad om att vi kan både öka kvalitet och spara resurser
            om vi blir bättre på att fånga upp den enskilda människans behov.
            Människor, också när de blir äldre, är individer med olika behov.
            Vi gör allt för att de behoven ska kunna tillgodoses så att äldre
            kan känna sig trygga i Sverige i en kommande mandatperiod.
          </note>
          <note type="speaker">
            Anf. 39 CRISTINA HUSMARK PEHRSSON (m):
          </note>
          <note>
            Herr talman! Ylva Johansson valde att inte nämna att av de beviljade
            timmarna får man tillgång till bara 3760 %. Vi kommer väl att
            få fler tillfällen att diskutera detta.
          </note>
          <note>
            Moderaterna och alliansen har lagt fram ett antal förslag om
            att förbättra tillgängligheten i vården. Vi föreslår bland annat
            en vårdvisare för patienter, ofta med sammansatta behov, som ska
            säkerställa patientens ofta krångliga väg i vårdkedjan.
          </note>
          <note>
            Vi tycker också att kommunerna ska ges rätt att anställa läkare.
            Det behövs till exempel geriatriker ute i de särskilda boendena
            och i hemtjänsten. Fler än allmänläkarna ska också kunna få vara
            den fasta läkarkontakten. Försök med äldrecentraler ska vi politiker
            hälsa med glädje om det finns behov av sådana. Allt detta har
            Socialdemokraterna sagt nej till.
          </note>
          <note>
            Läkemedelsbehandlingen är också ett annat bekymmersamt område.
            Vi har i dag hört hur varannan äldre felbehandlas. Det borde kunna
            undvikas genom bättre utbildning och genom att vi tar in fler
            kompetenser i vården, till exempel farmaceuter. Kunskap om god
            näringstillförsel är en annan sådan viktig fråga. Dietister tycker
            vi kan vara en naturlig del i ett vårdteam.
          </note>
          <note>
            Ungefär 70 % av all äldreomsorg utförs av anhöriga. Samtidigt
            som andelen äldre får allt mindre hjälp av hemtjänsten och det
            blir allt färre platser i särskilda boenden ökar anhörigas insatser.
          </note>
          <note>
            Till alla som ännu inte har velat förstå och inse det säger jag
            att Moderaterna satsar mer på vård och omsorg än vänsterkartellen.
            Jag säger det tydligt nu så att ingen kan missförstå det. Moderaterna
            vill ge vård och omsorg betydligt mer pengar än vad man gör i
            dag. Därför satsar vi 10 miljarder kronor mer än regeringen under
            tre år på vård och omsorg.
          </note>
          <note>
            Slutligen till Ylva Johansson, som nämnde ett besök i Malmö på
            Lindängens boende. Det var ett bra exempel, för där bedrivs god
            vård och omsorg för döva personer med möjlighet att använda teckenspråk.
            Men det var ett dåligt exempel därför att alla som vill komma
            dit får inte med Ylva Johanssons och regeringens politik komma
            dit. Personalen har fullt upp med att bara överklaga kommunernas
            njugga inställning till personer från hela Sveriges land som är
            döva och vill komma dit, men som inte får det med Socialdemokraternas
            politik.
          </note>
          <note>
            När får vi ett lagförslag som ger de äldre rätt till valfrihet?
          </note>
          <note type="speaker">
            Anf. 40 ERIK ULLENHAG (fp):
          </note>
          <note>
            Herr talman! Jag gissar att en och annan väljare som gick in
            i socialdemokratiska valstugor förra valrörelsen och frågade vad
            Socialdemokraterna ville göra åt äldreomsorgen fick Trygghet på
            ålderns höst i sin hand. Där stod det: Detta är våra löften om
            vi får väljarnas förtroende. Där stod det: Vi vill bygga 10 000
            nya äldrebostäder. På den direkta frågan när drygt 10 000 har
            försvunnit svarar Ylva Johansson: Det stod inte i vårt valmanifest.
          </note>
          <note>
            Det är ett mycket tydligt budskap. Det är ett mycket tydligt
            budskap inför den kommande valrörelsen om allt som står någon
            annanstans än i valmanifestet. Det Ylva Johansson säger i talarstolen,
            de äldreprogram, miljöprogram och skolprogram som tas fram kan
            man glömma. Väljarna ska bara läsa valmanifestet.
          </note>
          <note>
            Jag är lite bekymrad, herr talman, för förtroendet för politiken
            ifall vi försöker ägna oss åt den typen av hårklyverier. Det vore
            betydligt klädsammare, Ylva Johansson, ifall du sade: Vi har misslyckats
            med detta löfte. Det vore klädsammare ifall Göran Persson tog
            den debatten i stället för att säga: Vi kände inte till löftet.
          </note>
          <note>
            Herr talman! Även äldre är individer. Det är en oerhörd självklarhet.
            Ändå behöver det sägas, för på inget annat område i Sverige har
            kollektivismen slagit igenom så starkt som i synen på äldre. När
            du har fyllt 65 ska du gå i pension, du ska inte jobba. När jag
            kommer in på äldreboende har vi fyrkantiga system som gör att
            jag inte får en valfrihet. Individens rättigheter glöms bort.
            Integriteten, möjligheten att stänga dörren om mig, försvinner.
          </note>
          <note>
            Allra sist, herr talman, är det klart att det är så, precis som
            Kenneth Johansson pekar på, att det finns väldigt mycket som är
            bra i det som sker i äldreomsorgen i dag. Vi kan vidareutveckla
            den mycket mer med den personal vi har genom att se till att den
            har vettiga karriärvägar och vettig löneutveckling, vilket den
            inte har i dag. Men det som oroar och det som bekymrar är det
            som inte fungerar de tusentals människor som inte får plats i
            äldreboenden på grund av att regeringen har svikit det löfte de
            gav i förra valrörelsen.
          </note>
          <note type="speaker">
            Anf. 41 INGRID BURMAN (v):
          </note>
          <note>
            Herr talman! Maria Larsson, Vänsterpartiet har inte ställt sig
            bakom Kristdemokraternas värdighetsgaranti, därför att vi har
            uppfattat att det som ni har talat om är miniminormer, alltså
            den lägsta tänkbara nivån.
          </note>
          <note>
            Vi har i stället under några år nu försökt lyfta fram detta med
            kvalitetssäkring och gett Socialstyrelsen i uppdrag att titta
            på kvalitetsnormer. Där har Vänsterpartiet och Kristdemokraterna
            tyvärr inte kunnat enas. Men jag hoppas att vi nu har öppnat för
            en dialog om hur vi kan säkerställa en kvalitet i äldreomsorgen,
            så att det här inte bara blir en lek med ord utan att vi verkligen
            börjar diskutera det.
          </note>
          <note>
            Då handlar det om att ha någon form av nationell norm. Ska man
            säkerställa en nationell norm så att den når de äldre på särskilda
            boenden eller de som bor kvar i hemmen, då blir det någon form
            av lagstiftning. Hur ska vi annars som nationella politiker kunna
            bli trovärdiga i detta?
          </note>
          <note>
            Då blir det en spännande fråga, Kenneth Johansson, när dina allianskamrater
            nu talar om värdighetsgaranti eller andra typer av kvalitetssäkringar,
            hur du som alliansbroder i alliansen ser på detta. Vill man nu
            få genomslag för någon nationell norm brukar man använda lagstiftning.
            Vad jag hör är att Kenneth Johansson är väldigt skeptisk till
            en sådan, så det skulle vara intressant att få veta hur Kenneth
            Johansson ser på detta.
          </note>
          <note>
            Detta med hur vi fixar tillsynen är något som vi gemensamt behöver
            fundera över. Jag tror att i dag styrs äldreomsorgen av två lagar,
            socialtjänstlagen och hälso- och sjukvårdslagen, och däremellan
            finns det ett glapp. Jag och Vänsterpartiet skulle gärna se att
            vi samordnade dessa i en äldreomsorgslag.
          </note>
          <note type="speaker">
            Anf. 42 KENNETH JOHANSSON (c):
          </note>
          <note>
            Herr talman! Den här debatten visar att det finns stora utmaningar.
          </note>
          <note>
            Ylva Johansson vill lösa problemen med mer av samma toppstyrda
            åtgärder som har skapat problemen i äldreomsorgen, men det är
            en politik som står vid vägs ände. Nu behövs något nytt, en ny
            regering som ger förutsättningar för en hållbar utveckling och
            samtidigt ger omsorgerna möjligheter att utvecklas.
          </note>
          <note>
            Självfallet, Ingrid Burman, ska vi ha nationella mål och en nationell
            kvalitetssäkring. Däremot ska vi hålla fingrarna borta från mycket
            av det som sköts bäst på kommunal nivå. Jag har till skillnad
            från Ingrid Burman, Ylva Johansson och andra ett förtroende för
            att man med förutsättningar som är goda kan lösa de här uppgifterna
            på lokal nivå. Kommunpolitiker i samråd med de berörda vet bäst
            hur den lokala lösningen ger bästa resultat.
          </note>
          <note>
            Jag vill ha en regering som minskar pappersarbete och byråkrati
            för att i stället öka personalens tid med de gamla. Jag vill se
            en regering som ger en ökad valfrihet i boendet, en regering som
            kortar vårdköerna, en regering som lägger grunden för en bra välfärd
            på äldre dar genom en sund företagsam ekonomi som kan bära omsorgskostnaderna.
          </note>
          <note>
            Bilden av hur det ser ut i stort kan vi vara överens om. Skillnaden
            är att regeringen åter tror att problemen löses med fjärrstyrning,
            medan vi från Centerpartiet tror att lösningarna finns i verksamheten,
            att det handlar om att ge utrymme för entreprenörssjälarna och
            att lyssna på de gamla.
          </note>
          <note type="speaker">
            Anf. 43 JAN LINDHOLM (mp):
          </note>
          <note>
            Herr talman! Många nysvenskar har av olika skäl inte hunnit tillägna
            sig svenska språket och våra seder här i landet innan de av ålderdom,
            sjukdom eller andra skäl har fått behov av vård och omsorg. Vi
            tycker att det är väldigt viktigt att man tar hänsyn till dessa
            människors särskilda behov och vanor. Därför är det Miljöpartiets
            förhoppning att man inom ramen för Kompetensstegen även ska kunna
            lyfta fram personal som har spåkkunskaper och insikter om många
            kulturers olika vanor och rutiner, så att man ökar förmågan att
            möta de nya önskemålen inom omsorgerna. Personal från olika kulturer
            blir på det sättet i allt större utsträckning en förutsättning
            för produktion med hög kvalitet. Personal inom vård och omsorg
            arbetar allt oftare i omsorgstagarnas egna hem. Det ställer stora
            krav, vilket också är en orsak till att det behövs en ökad satsning
            på utbildning.
          </note>
          <note>
            Miljöpartiet tycker att det är väldigt viktigt att värna det
            kommunala ansvaret. Därför är jag lite skeptisk till det resonemang
            som förs här kring att lagstifta med nationella normer.
          </note>
          <note>
            Det är oerhört viktigt att det inte görs på ett sådant sätt,
            vilket jag tycker verkar vara en överstatlig syn från alliansens
            sida. Det ska vara så oerhört toppstyrt. Jag tror att det är just
            där, som Kenneth Johansson sade, i dialogen mellan individerna
            på lokalplanet och i den kommunala verksamheten, som man kan hitta
            de bra lösningarna. Därför är det viktigt att vi har kvar det
            kommunala självstyret på det här området och inte trampar på det.
          </note>
          <note>
            Avslutningsvis vill jag säga att jag också väldigt gärna skulle
            vilja se att man gjorde fler försök med att ha djur i äldreomsorgen.
            Att ta hand om en hund tror jag kan vara ett väldigt bra sätt
            att hålla sig frisk längre, och det vinner vi alla på.
          </note>
          <note type="speaker">
            Anf. 44 Statsrådet YLVA JOHANSSON (s):
          </note>
          <note>
            Herr talman! Det var en lite rolig vändning som Jan Lindholm
            gjorde. Jag kan bara hålla med. Jag tror att det vore bra om vi
            inom äldreomsorgen och äldreboendena hade utrymme för större variationer
            så att det också till exempel fanns möjlighet att ha husdjur eller
            andra inriktningar på ett boende. När vi är fler som blir äldre
            blir också gruppen alltmer heterogen, och det måste också synas
            i lösningarna.
          </note>
          <note>
            Herr talman! Jag vill ge en kommentar till Maria Larsson om värdighetsgarantin.
            Det är ju så, Maria Larsson, att vanvård inte är tillåtet. Det
            är inte så att det i dag saknas lagstiftning, att det finns regler
            som säger att man får vanvårda personer inom äldreomsorgen, att
            man får behandla människor så att de inte kommer ut på ett helt
            år eller att man får behandla människor så att de inte får mer
            än 60 % av den beslutade åtgärden. Självklart är det totalt otillåtet!
          </note>
          <note>
            Därför menar jag att det är viktigt att vi kan föra en diskussion
            om hur vi också ska komma åt att nuvarande lagstiftning och regler
            inte följs. Vi kan behöva fler regler. Jag är inte främmande för
            det. Jag tror att det är nödvändigt. Men det är också så att de
            regler som redan finns inte alltid följs. Där är det ju inte så
            att det finns någon ensidig partifärg på de kommuner som till
            exempel inte har genomfört besluten om boenden när man har fattat
            beslut. Dessvärre tror jag att vi inom alla partier har kommuner
            där det finns fall där man inte har följt detta.
          </note>
          <note>
            Herr talman! Det är intressant att lyssna på alliansens totala
            splittring i synen på hur äldreomsorgen ska styras. Å ena sidan
            finns det krav på närmast nationell rättighetslagstiftning. Å
            andra sidan säger Kenneth Johansson att vi över huvud taget inte
            ska ha någon ökad nationell klåfingrighet eller styrning av äldreomsorgen.
            Det skulle vara intressant att få en förklaring på hur det här
            ska gå ihop i de olika perspektiven. För egen del tror jag att
            det är viktigt att komma ihåg att äldreomsorgen är en kommunal
            verksamhet och också i fortsättningen bör vara en kommunal verksamhet
            med en betydande frihet för kommuner att organisera verksamheten.
            Men i förhållande till i dag är jag beredd att skärpa den nationella
            styrningen. Vi ska dock naturligtvis göra det på ett sådant sätt
            att vi inte går för långt och inte förhindrar kommunernas möjligheter
            att själva driva utvecklingen inom sin verksamhet.
          </note>
          <note>
            Jag vill också säga något, herr talman, om detta med alternativen
            och hur det ser ut i framtiden. Vi kan länge diskutera de problem
            som finns i dag. Delvis kanske vi är oense, men delvis tror jag
            också att vi är ense om en del av problembeskrivningen. Det vi
            blir mer oense om är hur detta ska lösas i framtiden. Då är det
            så, vilket inte har redovisats här i debatten, att det som Moderaterna
            och alliansen går till val på, och som man säger sig vara överens
            om, är kraftigt sänkta skatter och än mer sänkta skatter i framtiden.
            Moderaterna har ju gått så långt som att säga att var femte skattekrona
            ska bort på några års sikt.
          </note>
          <note>
            Men det är på några års sikt som vi har de stora utmaningarna
            när det gäller att betala för en gemensamt finansierad äldreomsorg.
            Det är naturligtvis så det syns huruvida man verkligen är beredd
            att stå upp för en gemensamt finansierad vård och omsorg. Det
            gäller att vara beredd att se till att vi har tillräckliga resurser
            för att finansiera den.
          </note>
          <note>
            Det är ju så att man nu vill gå till val på höjda avgifter inom
            sjukvården, kraftigt höjda avgifter för läkemedel och avgifter
            varje gång man hämtar ut ett läkemedel. Dessutom finns förslag
            om att man ska ha sjukintyg från första dagen, vilket kan innebära
            uppemot 15 000 fler personer på vårdcentralerna varje dag som
            kommer dit inte för att de behöver läkarens hjälp för att bli
            bra, för det behöver man inte för en förkylning, utan för att
            man behöver ett intyg. Det är klart att de här åtgärderna i allra
            högsta grad påverkar vilka förutsättningar vi har i andra änden
            att förbättra vården ooch omsorgen för våra äldre.
          </note>
          <note type="speaker">
            Anf. 45 MARIA LARSSON (kd):
          </note>
          <note>
            Herr talman! Det var en logisk kullerbytta. Alliansen var överens
            och alliansen var inte överens. Det var bådeoch. Alliansen är
            väldigt överens om en fritt-val-reform inom äldreomsorgen, och
            vi lägger alla mer pengar till kommunerna än vad Ylva Johansson
            och Socialdemokraterna och samarbetspartierna gör just för att
            äldreomsorgen ska kunna förstärkas.
          </note>
          <note>
            Sju av tio svenskar känner i dag oro inför sitt åldrande. Vanvården
            är ett faktum vad Ylva Johansson än säger. Och jag tror inte att
            deras oro på något sätt har blivit mindre i dag, snarare större
            när de hör att Socialdemokraterna inte ens vet vad de har lovat
            i valet. 10 000 nya platser är ett vallöfte som glömdes bort,
            sopades under mattan. Förklaringen om varför äldreomsorgen har
            nedrustats under den senaste tioårsperioden har också uteblivit.
            Sanningen är att neddragningen beror på den svaga utvecklingen
            av skattekraften i landet. Vi vill göra det lönsamt att arbeta,
            och vi vill se till att företagande och nya jobb kan växa. Om
            Sverige hade haft samma tillväxt som Finland hade kommunerna i
            vårt land varje år haft 35 miljarder kronor mer i sina kassor
            för äldreomsorgen och allt det andra.
          </note>
          <note>
            Nu säger Ylva Johansson att det ska bli bättre för de äldre och
            för personalen efter valet 2006. Varför ska vi tro dem? Varför
            ska vi tro att ett parti som har haft elva år på sig att åstadkomma
            förbättringarna men struntat i det ska lyckas senare?
          </note>
          <note>
            Kristdemokraterna vill vara garant för en trygg äldreomsorg.
            Vi vill sätta människovärdet i centrum. Vi vill ha en värdighetsgaranti
            som garanterar en trygg nivå för alla kommunalt beslutad. Vi vill
            att alla över 85 år själva ska få bestämma var de ska bo. Vi tycker
            att anhörigvårdarna ska stödjas och ha avlastning. Vi vill också
            höja statusen för vårdpersonalen. För de äldres trygghet behövs
            en ny regering och en ny politik. Kristdemokraterna vill prioritera
            äldrefrågorna inte bara i valrörelsen utan också i ett regeringsarbete.
          </note>
          <note type="speaker">
            Anf. 46 Statsrådet YLVA JOHANSSON (s):
          </note>
          <note>
            Herr talman! Vi socialdemokrater har varit drivande för att utveckla
            och bygga ut äldreomsorgen i vårt land. Vi är stolta över att
            vi har en äldreomsorg som många, från de allra flesta länder runtom
            i världen, kommer hit för att studera. Vi är stolta över det mycket
            bra arbete som personalen utför. Men vi är inte nöjda. Och vi
            har stora ambitioner för hur vi ska fortsätta att utveckla äldreomsorgen.
            Det är det som bland annat är mitt uppdrag.
          </note>
          <note>
            Alliansen, Maria Larsson, är ju överens om försämringarna för
            de sjuka, och ni är överens om kraftigt sänkta skatter. Däremot
            är ni inte överens om hur förbättringen av äldreomsorgen ska gå
            till. Det gäller till exempel den viktiga frågan om huruvida det
            ska vara genom ökad nationell styrning eller minskad nationell
            styrning.
          </note>
          <note>
            Herr talman! Det finns mycket att göra inom äldreomsorgen, och
            det var naturligt att inleda med att säga det som jag sade; att
            vi i den här debatten har fokuserat mycket på de problem och brister
            som finns. Men det är självklart så att det inte bara finns brister.
            Det finns mycket att vara stolt över inom svensk äldreomsorg,
            och det finns väldigt mycket att utveckla. Jag reser runt och
            träffar oerhört mycket personal inom äldreomsorgen. Jag träffar
            många pensionärer. Jag får vittnesbörd om den stora utvecklingskraft
            som finns i den svenska äldreomsorgen och de många tankar, ambitioner
            och viljor som finns hos personalen, de berörda pensionärerna
            och deras anhöriga och om hur många bra idéer det finns om hur
            detta ska utvecklas. Det är vårt ansvar som politiker att ge dem
            förutsättningar för att driva utvecklingen. Det handlar om pengar,
            det handlar om kompetensutveckling och det handlar om det strukturella
            stödet i form av lagstiftning, regler och normer.
          </note>
          <note>
            Överläggningen var härmed avslutad.
          </note>
          <note>
            10 § (forts. från 8 §) Kulturmiljövård (forts. KrU2)
          </note>
          <note type="speaker">
            Anf. 47 GUNILLA TJERNBERG (kd):
          </note>
          <note>
            Herr talman! Endast genom att studera historien kan vi säga något
            om framtiden. Det är därför glädjande, tycker jag och Kristdemokraterna,
            att vårt eget kulturarvs betydelse har ökat i samhället. Det ser
            vi många exempel på. Att ha god kännedom om sitt eget kulturarv
            är en förutsättning för att kunna bygga upp vår egen identitet
            men också för att kunna respektera andras kultur och värden. Att
            värna och värdera sin egen kultur och samtidigt bejaka mångfald
            och värdesätta andras kulturer är en förutsättning för en positiv
            integration.
          </note>
          <note>
            Herr talman! Byggnader, kulturlandskap, kulturhistoriska kulturföremål
            och dokument tillhör den synliga, materiella delen av vårt kulturarv.
            Här har arkiv, bibliotek och museer ett särskilt ansvar. Det handlar
            om ett inåtvänt arbete som att registrera, vårda och magasinera,
            men det handlar också om ett utåtriktat arbete i form av utställningar,
            visningar, forskarstöd med mera.
          </note>
          <note>
            Kulturmiljöarbetet är beroende av att kunna ha en långsiktig
            planering, vilket ibland omöjliggjorts av regeringens kortsiktiga
            förändringar av anslagen. Det kan vi se om vi tittar bakåt några
            år, något som också Riksantikvarieämbetet har påtalat som ett
            stort problem.
          </note>
          <note>
            Herr talman! När jag nu är inne på Riksantikvarieämbetet vill
            jag ta tillfället i akt och påtala att under årens lopp har antalet
            byggnader som fallit inom ramen för Riksantikvarieämbetets ansvarsområde
            för kulturmiljövård ökat. Även om regeringen i någon mån har ökat
            anslaget, anser vi kristdemokrater att det inte är tillräckligt.
            Dessutom ska ämbetet nu delas upp och delar ska flyttas till Gotland.
            Det är någonting som vi kristdemokrater tycker är obegripligt
            med tanke på vilka långtgående konsekvenser som vi tror att det
            kommer att få för många år framöver. Detta har vi tidigare hävdat,
            och det står vi fast vid.
          </note>
          <note>
            Med anledning av dagens betänkande har vi kristdemokrater ett
            antal reservationer, dels sådana som bara vi kristdemokrater står
            bakom, dels sådana som vi har tillsammans med flera partier i
            alliansen. Det handlar om skydd av gamla ortnamn, vilket Kent
            Olsson har varit inne på, försäljning av arkeologiska fynd, kostnadsansvar
            för arkeologiska utgrävningar, intrångsersättning för skogsbruket
            och utförsel av kulturföremål ut ur landet. Jag ska här närmare
            beröra några.
          </note>
          <note>
            Trots att kyrkan har skilts från staten har staten ett fortsatt
            ansvar för det värdefulla kulturarv som våra kyrkor utgör. Det
            är ett kulturarv som har betydelse för hela samhället och inte
            enbart för Svenska kyrkans medlemmar. Den kyrkoantikvariska ersättningen
            är en överenskommelse mellan staten och kyrkan. Överenskommelsen
            handlar om statens åtagande för att underhålla och bevara Svenska
            kyrkans kyrkobyggnader.
          </note>
          <note>
            Vi kristdemokrater har ända sedan beslutet fattades i riksdagen
            ifrågasatt om den kyrkoantikvariska ersättningen är tillräcklig.
            Vi gjorde det i samband med att beslutet togs, och vi har upprepat
            det år efter år. Trots denna statliga ersättning har nämligen
            Svenska kyrkan svårt att klara underhållet av kyrkorna. Och på
            många håll i landet har kyrkor lagts i malpåse och står mer eller
            mindre och förfaller. Detta tar vi upp i reservation 4, under
            punkt 8, vilken jag yrkar bifall till. Dessutom väljer regeringen
            att i årets budget dra undan 15 miljoner kronor från avtalet för
            att sedan säga att man ska lägga tillbaka det etappvis. För oss
            kristdemokrater är detta förfarande från regeringen helt oacceptabelt,
            och vi har tillsammans med våra allianskamrater ett särskilt yttrande
            i betänkandet i denna fråga. Jag antar att detta kommer att tas
            upp också i budgetdebatten i december. Här är Socialdemokraterna
            skyldiga att ge en förklaring.
          </note>
          <note>
            Herr talman! Jag ska säga något om de kyrkstäder som vi har i
            Sverige i dag. Av dem finns det minst 16 bevarade. Dessa kyrkstäder
            finns i Norrbotten, Västerbotten och Jämtland. Kyrkstäderna används
            i viss mån fortfarande enligt gammal tradition. Vi kristdemokrater
            har tidigare tagit upp frågan om skyddet för våra kyrkstäder.
            Frågan har varit föremål för utredning. Utredningen har kommit
            fram till att det behövs ett starkt skydd för kyrkstäderna och
            deras tradition. Det skulle trygga ett långsiktigt bevarande av
            kyrkstäderna. Dagens lagstiftning mäktar inte med det skyddet.
            Vi efterlyser, tillsammans med Moderaterna, Folkpartiet och Centerpartiet,
            ett lagförslag från regeringen som ger våra kyrkstäder ett lagskydd.
            Min fråga till Socialdemokraterna i dag är: När kommer det? Jag
            hoppas få ett svar på den.
          </note>
          <note>
            Herr talman! Avslutningsvis står jag självfallet bakom samtliga
            reservationer där Kristdemokraterna finns med, men för tids vinning
            nöjer jag mig med att yrka bifall till reservation 4 under punkt
            8 och till reservation 7 under punkt 10.
          </note>
          <note type="speaker">
            Anf. 48 BIRGITTA SELLÉN (c):
          </note>
          <note>
            Herr talman! Många områden i vårt land är mycket rika på fornminnen.
            Detta brukar uppmärksammas vid byggnationer av olika slag hus,
            industrier, infrastruktur och så vidare. Innan byggnationerna
            får påbörjas ska marken undersökas. Kostnaderna för en eventuell
            arkeologisk utgrävning åvilar markägaren. Det innebär i de flesta
            fall inte något större problem om det är ett stort bolag som ska
            exploatera ett visst markområde. Om det däremot är en liten företagare
            kan det innebära nästintill oöverstigliga hinder. Det tar tid
            att göra arkeologiska utgrävningar. Dessutom kostar det pengar.
          </note>
          <note>
            Resultatet kan faktiskt bli att en viktig fyndplats inte grävs
            ut därför att markägaren avstår från att utveckla eller bygga
            ut sitt företag. Hon eller han undviker att bygga för att slippa
            ta de kostnader som är förknippade med dessa arkeologiska utgrävningar.
            I vissa fall där byggnationer eller skogsavverkningar har gjorts
            har det efteråt upptäckts att fornfynd har förstörts genom slarv
            eller på grund av att fornminnena inte har varit kända. De lagar
            som gäller i Sverige med egenfinansiering för exploatören innebär
            att en del förtagare inte utvecklar sitt företag, vilket faktiskt
            kan få negativa konsekvenser för arbetstillfällen.
          </note>
          <note>
            Arkeologiska utredningar och undersökningar som är till nytta
            för samhället ska finansieras via samhällsmedel anser vi i Centerpartiet.
            Det är viktigt att man ser tillväxten i samhället som en vägledande
            faktor.
          </note>
          <note>
            Arkeologiska utgrävningar är oerhört viktiga för att vi ska kunna
            ta lärdom av de gamla generationernas leverne. Det kan dock innebära
            stora kostnader för exploatörerna och tidsförskjutningar vid planering
            av byggen, som jag har nämnt.
          </note>
          <note>
            I Centerpartiets motion har vi lyft fram de ekonomiska problem
            som kan uppstå i samband med byggande av infrastruktur och bostäder,
            eftersom vi har sett vilka enorma kostnader det blir för utgrävningarna,
            kostnader som i en del fall kan ses som orimliga. Det kommer Jörgen
            Johansson senare att belysa extra i sitt anförande.
          </note>
          <note>
            Vi i Centerpartiet har därför i årets kulturmotion lyft fram
            denna fråga och skriver att kunskaperna måste bli bättre för att
            utveckla de möjligheter som finns inom kulturmiljö och miljökonsekvensbeskrivningar.
            Det finns i dag tekniska hjälpmedel som skulle kunna användas
            i ännu större utsträckning. Dessa hjälpmedel kan ge snabba svar
            på vad som finns under markytan, och därigenom kan man slippa
            gräva upp marken för att göra undersökningar av vad som finns
            där. Och om det inte finns någonting behöver man alltså inte gräva
            och slipper därmed de stora kostnaderna.
          </note>
          <note>
            Bland annat av den anledningen anser vi att det bör tillsättas
            en utredning som ser över gällande kulturminneslag. Den är sedan
            1988 och är således 17 år gammal. Är den värd att bevaras, eller
            behöver den uppdateras? Är den kvar därför att den är gammal?
          </note>
          <note>
            Jag tror nog att den behöver ses över så att den blir mer framtidsinriktad.
            Det gäller att ta till vara arkeologisk kunskap samtidigt som
            samhällets krav på tillväxt tillvaratas. I dag finns det risk
            för att en del idéer om att bygga nytt alternativt att utöka företag
            läggs på is för att hindren verkar oöverstigliga. Det kan bero
            just på kostnader för arkeologiska utgrävningar, som jag har nämnt,
            men också på att miljöbalken sätter stopp för nyetableringar.
            Vi behöver ett samhälle som gynnar tillväxt för att vi ska få
            ett blomstrande samhälle.
          </note>
          <note>
            Herr talman! Konkurrensen inom all verksamhet framstår som en
            blåslampa för att åstadkomma bästa möjliga resultat till bästa
            möjliga kostnad alltså så att det inte är alltför dyrt. Det synsättet
            stimulerar den syn på tillväxt som Centerpartiets politik förordar.
            I det ämne som vi i dag debatterar innebär det, anser vi, att
            man vid markundersökningar ska upphandla arkeologtjänster på ett
            marknadsekonomiskt sätt.
          </note>
          <note>
            I dag fungerar det så att lagen om offentlig upphandling inte
            gäller vid arkeologiska utgrävningar. Regeringen anser nämligen
            att det är en myndighetsutövning när det gäller att välja undersökare
            av de arkeologiska fynden. Det innebär att man anlitar arkeologer
            vars tjänster inte är momspliktiga, det vill säga inom myndigheterna.
            De kan lägga ett lägre anbud än de privata arkeologerna kan göra
            eftersom de i sin tur måste betala moms.
          </note>
          <note>
            När det gäller konkurrensen mellan momspliktig och icke momspliktig
            uppdragsarkeologi är det därför inte jämställt så länge uppdragsarkeologin
            anses vara en del av myndigheten, det vill säga ligger inom Riksantikvarieämbetets
            ansvarsområde. Så länge arkeologin är en del av myndigheten är
            den inte momspliktig. Det innebär naturligtvis att man får de
            allra flesta utgrävningsuppdragen. Det är inte rättvist mot de
            privata företag som också utför utgrävningar. När de tvingas lägga
            på moms ligger deras anbud naturligtvis högre. Då får de inte
            uppdraget.
          </note>
          <note>
            Jag hoppas och tror att detta är något som förändras när Riksantikvarieämbetets
            arkeologiska undersökningar skiljs från ämbetets ansvarsområden,
            vilket jag tror kommer att vara fallet i den utredning som snart
            ska lämnas till kulturministern.
          </note>
          <note>
            Herr talman! Jag yrkar bifall till reservation 1 under punkt
            1 samt till reservation 9 under punkt 16.
          </note>
          <note>
            Eftersom jag har talat lite grann om Riksantikvarieämbetet vill
            jag passa på att göra ett tillrättaläggande. Det gäller en sak
            som Cecilia Wikström sade och som säkert gläder Socialdemokraterna,
            som gärna hittar sprickor i alliansen. Vi har nämligen valt att
            inte gå ut och kommentera Riksantikvarieämbetets flytt till Visby.
            I så fall skulle vi kommentera också alla andra verksamheter som
            flyttas. Det är möjligt att Riksantikvarieämbetets flytt är illa
            vald med tanke på dess uppdrag också på fastlandet. Men vi har,
            som sagt, valt att inte gå ut om det. Vi ser detta med att flytta
            ut olika myndigheter som en regionalpolitisk åtgärd.
          </note>
          <note>
            Herr talman! För att kunna vårda vår kulturmiljö behövs det många
            hantverkare. Men många av de hantverksyrken som behövs för att
            bevara vår kulturskatt är utdöende yrken om vi inte ser till att
            satsa på att utbilda nya personer inom alla de yrken som behövs.
            I den frågan bör regeringen och näringslivet samarbeta kring en
            översyn av vilka yrkesutbildningar som behövs. Det behövs till
            exempel stuckatörer som kan reparera de gamla stuckaturerna i
            van der Nootska Palatset, 1600-talspalatset på Södermalm, som
            jag i går kväll passade på att besöka. Där finns det fantastiska
            målningar och stuckaturer. Men naturligtvis behövs det oändligt
            många fler hantverkare.
          </note>
          <note>
            I årets budget har regeringen utökat antalet kvalificerade yrkesutbildningar,
            KY-utbildningar. Det är något som Centerpartiet i många år har
            jobbat för och efterlyst. Vi har också hela tiden haft 500 platser
            mer i vår budget än vad regeringen haft. Därför är jag i år faktiskt
            glad över de 1 000 extra platser som regeringen har valt att lägga
            på just KY-utbildningarna.
          </note>
          <note>
            Till er här som har nära kontakt med regeringen vill jag passa
            på att rikta en uppmaning: Se nu till att det utbildas hantverkare
            som klarar av de här utdöende yrkena detta för att vi ska kunna
            värna vårt kulturarv!
          </note>
          <note>
            Det finns många fler saker som jag skulle kunna orda om. Men
            Lars-Ivar Ericson kommer också att lyfta fram en del saker i sitt
            anförande.
          </note>
          <note>
            Anf. 49 GÖRAN PERSSON i Simrishamn (s):
          </note>
          <note>
            Herr talman! Jag skulle vilja börja med att understryka att kulturmiljövård
            egentligen inte handlar om platser och ting utan om människor.
            Det är lätt att ibland glömma bort det. Syftet med en aktiv kulturmiljövård
            och en kulturmiljövårdande politik är att ge oss människor förutsättningar
            att behålla kontakten med historien och på något vis stå bättre
            rustade för framtiden.
          </note>
          <note>
            Statens roll i detta är en fråga om ansvar. Som beslutsfattare
            har vi ett ansvar för ett kulturarv som fanns långt innan vi tillträdde
            och som ska finnas kvar långt efter det att vi avslutat vår tid
            här. Vi har ett ansvar att till våra efterträdare lämna över någonting
            som är i minst lika gott skick som det var när vi fick det av
            våra föregångare.
          </note>
          <note>
            Men vårt ansvar är större än så. Kulturmiljöpolitiken handlar,
            som sagt, i en förlängning om människor. Vi ska väga olika intressen
            mot varandra men också peka ut färdriktningen för framtiden.
          </note>
          <note>
            Det här innebär två saker. Först och främst måste vi ha en pragmatisk
            och realistisk syn på kulturmiljövård. Den politik som vi fattar
            beslut om måste vara möjlig att hantera lokalt och regionalt.
            Vi måste ta hänsyn till att förutsättningarna faktiskt är olika
            i olika delar av landet. Vi måste också ta hänsyn till att det
            finns olika intressen för oss människor. Bevarandet av kulturmiljöarvet
            är ett sådant.
          </note>
          <note>
            Jag vill inte sticka under stol med att det här handlar om en
            balansgång och att det alltid kommer att vara så. Det finns ett
            oerhört värde i att bevara och utveckla de kulturmiljöer och det
            kulturarv vi har. Men det finns också andra värden som inte är
            helt oviktiga. Det är viktigt att länsstyrelserna har den rollen
            och får göra sådana bedömningar, och det är nog viktigt att vi
            rätt så långt kan decentralisera arbetet med att värna vårt kulturarv
            och våra kulturmiljöer.
          </note>
          <note>
            Vi måste också själva här ha ett ansvar. Det leder mig in på
            min andra slutsats, nämligen att kulturmiljöpolitiken, som visserligen
            handlar om att bevara, inte får vara konservativ. En oerhört viktig
            fråga är det vi lämnar över till våra efterträdare. Där tror jag
            att hela landet-perspektivet är det kanske allra viktigaste.
          </note>
          <note>
            Vårt kulturarv och våra kulturmiljöer måste värnas för eftervärlden
            i lika stor utsträckning var de än finns. Återigen blir det lokala
            perspektivet viktigt när det gäller hur detta ska ske. Det gäller
            att se till att ett nationellt ansvar tas. Allt måste inte ligga
            här i Stockholm. Inte heller finns allt som ska bevaras här.
          </note>
          <note>
            På samma sätt är det med vårt kulturarv. Jag tycker att den satsning
            som vi gjort på det industriella arvet har varit riktig och framgångsrik.
            Politiken har bidragit genom att sända en tydlig signal om att
            detta är en viktig del av vår historia vid sidan av runstenar
            och även kyrkor. Det här tycker jag är bra illustrationer av en
            god politik som förs på området.
          </note>
          <note>
            Herr talman! Uppdragsarkeologiutredningen avlämnade alldeles
            nyligen sitt betänkande. Det är spännande frågor som lyfts fram.
            Efter sedvanlig remissbehandling och överväganden i Regeringskansliet
            får vi anledning att återkomma till de frågor som berörs. Jag
            vill inte här föregå den processen och ska inte gå in på några
            detaljer. Men jag kan säga att det är viktigt med ett starkt regionalt
            perspektiv samt naturligtvis att människor får del av det arbete
            som arkeologin bedriver.
          </note>
          <note>
            Kulturmiljövården, det arkeologiska arbetet, är alltså till för
            människorna, inte tvärtom. Den inställningen tycker jag att det
            är viktigt att vi har med oss i den framtida processen.
          </note>
          <note>
            Vi har också fått regeringens förslag till statsbudget presenterat.
            Flera av de frågor som berörs här i dag står i direkt kontakt
            med statsbudgeten. Jag tänker inte kommentera det så mycket mer
            kanske kommer det upp senare här utan nöjer mig med att konstatera
            att de bedömningar och prioriteringar som gjorts i stort sett
            känns bra.
          </note>
          <note>
            Vad gäller reservationerna i övrigt kan jag konstatera att vi
            har en ganska så stor samsyn. Vi har bara lite olika skrivningar,
            men annars har vi i utskottet en ganska så stor samsyn i de här
            frågorna. Vi har också under arbetets gång diskuterat vissa skrivningar
            och gjort dem bättre.
          </note>
          <note>
            Herr talman! Under år 2005 fördelar staten drygt 450 miljoner
            till kulturmiljövård, pengar som tillkommer en sektor som utvecklas
            snabbt. Agenda kulturarv har formulerat det så här: Förutsättningarna
            för det offentliga kulturarvsarbetet håller på att förändras.
            Framtidsfrågorna i dag handlar om mångfald, delaktighet och hållbarhet.
          </note>
          <note>
            Arbetet med vår kulturmiljö är en fråga om livskvalitet. Vi har
            ansvaret att se till att förutsättningarna finns för att bevara
            den, men vi ska även se till att vårt kulturarv finns tillgängligt
            för alla och att det gör det i hela landet. Vi ska balansera olika
            intressen mot varandra och föra en politik som inger respekt för
            regionala och lokala skillnader.
          </note>
          <note>
            Mångfald, delaktighet och hållbarhet det är bra beskrivningar
            på hur politiken måste utvecklas. Jag tycker att vi är på väg
            åt rätt håll.
          </note>
          <note>
            Jag vill med detta yrka bifall till utskottets förslag och avslag
            på samtliga reservationer i betänkandet.
          </note>
          <note type="speaker">
            Anf. 50 GUNILLA TJERNBERG (kd) replik:
          </note>
          <note>
            Herr talman! Jag tycker att det var intressant att Göran Persson
            för att slippa diskussionen om att regeringen drar in i kommande
            budget 15 miljoner när det gäller ansvaret för den kyrkoantikvariska
            ersättningen valde att säga att det tillhör decemberdebatten,
            om jag förstod det rätt. Men det är faktiskt så att Kristdemokraterna
            har en reservation i dagens betänkande. Jag undviker att nämna
            det särskilda yttrandet, så behöver jag inte ta den diskussionen.
            Men i dagens betänkande finns en reservation, reservation 4, där
            Kristdemokraterna tar upp, som vi har gjort under många år, frågan
            om den kyrkoantikvariska ersättningen.
          </note>
          <note>
            Det finns ett principbeslut som ligger till grund för vår reservation.
            Det principbeslutet handlar om ändrade relationer mellan staten
            och Svenska kyrkan som togs för många år sedan, det var 1995.
            Man sade att det skulle träffas en överenskommelse om ansvaret
            för de kulturhistoriska värdena. Sedan gjorde man också en pengabudget
            för hur det här ska gå till.
          </note>
          <note>
            Vi har hela tiden haft oro för att de pengar som då anslogs inte
            ska räcka. Det var pengar som riksdagen beslutade och som regeringen
            nu väljer att obstruera emot. Det är mycket anmärkningsvärt. Det
            som är ännu mer anmärkningsvärt är utskottsmajoritetens svar på
            Kristdemokraternas reservation. Man anför det beslut som togs
            av riksdagen, man visar på tabellverket som det då togs beslut
            om, men som regeringen nu har ändrat på. Det låtsas man inte kännas
            vid när man besvarar vår reservation om att vi vill se en återrapport
            till riksdagen om hur regeringen räknar med att klara av den kyrkoantikvariska
            ersättningen, något som man än inte har klarat av. Det är mycket
            anmärkningsvärt.
          </note>
          <note>
            Anf. 51 GÖRAN PERSSON i Simrishamn (s) replik:
          </note>
          <note>
            Herr talman! Bakgrunden till ersättningen känner Gunilla Tjernberg
            till, så det behöver jag inte förklara. Vi i majoriteten tycker
            också att kyrkan är en angelägenhet för hela samhället, givetvis.
            Därför har det ansetts rimligt att den totala kostnaden för att
            bevara de här kulturarven inte bara ska bäras av kyrkans medlemmar.
            Det var därför man kom överens om kyrkans antikvariska ersättning.
            Man började med att år 2002 betala 50 miljoner och fortsätter
            fram till 2009, då beloppet kommer att sluta på runt 460 miljoner.
          </note>
          <note>
            Vad Gunilla Tjernberg menar med att det inte skulle ha tagits
            på allvar kan jag inte riktigt förstå. Vi har sagt att vi efter
            2008 ska göra en översyn och värdering, och troligtvis kommer
            det här arbetet att fortsätta. Staten kommer även fortsättningsvis
            att ta ett stort ansvar för kyrkan.
          </note>
          <note type="speaker">
            Anf. 52 GUNILLA TJERNBERG (kd) replik:
          </note>
          <note>
            Herr talman! Nu är jag ännu mer förundrad, för nu låtsas Göran
            Persson i debatten som om regeringen vidhåller den överenskommelse
            som träffats. Göran Persson vet att redan nu, innan utvärderingen
            är gjord, väljer regeringen och Socialdemokraterna, Miljöpartiet
            och Vänsterpartiet att dra undan pengarna. Socialdemokraterna,
            som Göran Persson representerar, säger flera olika saker samtidigt.
            I betänkandet svarar man på vår reservation som om det som vi
            läste om inför nästa års budget inte hade hänt. När Göran Persson
            nu bemöter mig svarar han på motsvarande sätt: Regeringen har
            hållit sitt löfte. Men regeringen har ju inte gjort det! Socialdemokraterna
            har avvikit från överenskommelsen. Det ligger i vår reservation
            och i det särskilda yttrandet. Varför säger inte Göran Persson
            i dag: Ja, tyvärr har vi inte hållit vårt löfte? Han beklagar
            inte det, han låtsas som att det inte har hänt.
          </note>
          <note>
            Det tycker jag är höjden av debatteknik. Den är tyvärr inte trovärdig.
          </note>
          <note>
            Anf. 53 GÖRAN PERSSON i Simrishamn (s) replik:
          </note>
          <note>
            Herr talman! Vilka löften som har ingåtts kan jag inte tala om.
            Jag är också medveten om att man i budgeten har minskat anslaget
            för år 2005 med 15 miljoner, och det ska läggas till rätta under
            påföljande år. Den summa man kom överens om år 1999 och som skulle
            betalas ut med början av 2002 kommer att hålla. Att man har det
            långsiktiga perspektivet tror jag inte har någon större betydelse.
            Den summa man har kommit överens om och som sammanlagt kommer
            att uppgå till någonstans mellan 1½ och 2 miljarder, snabbt uträknat
            här, kommer att hålla. Jag tycker att det är en ansenlig summa,
            och det är ett ansvar som staten tar gentemot kyrkan.
          </note>
          <note>
            Sedan kan jag beklaga att man har gjort den här minskningen och
            gjort den bedömningen att det ska kunna klaras ut och inte haft
            någon diskussion. Jag vet inte personligen vilka diskussioner
            som har förekommit mellan stat och kyrka, men jag vet att det
            har förekommit. I vilken utsträckning kan jag inte tala om.
          </note>
          <note>
            Jag tror att det här ändå ska bli bra för kyrkan. Man får de
            pengar som är utsatta ska betalas ut inför 2009. Efter 2009 gör
            man en analys av vad som hänt de här åren och om bidragen räcker
            till, vad de har gått till och så vidare. Sedan tar man nya beslut.
          </note>
          <note>
            Jag kan förstå irritationen över att det blev en minskning i
            år, men det är min övertygelse att det inte ska ha någon större
            betydande negativ effekt för kyrkans del.
          </note>
          <note type="speaker">
            Anf. 54 KENT OLSSON (m) replik:
          </note>
          <note>
            Herr talman! Av detta förstår man att man inte ska göra några
            överenskommelser med Socialdemokraterna. Det är uppenbart, för
            dem kan de bryta ensidigt. Men det var inte därför jag gick upp
            i debatten. I mitt anförande tidigare ställde jag två frågor.
            Jag vet att Göran Persson inte hade så mycket tid, så jag tänkte
            upprepa mina frågor.
          </note>
          <note>
            Den ena gäller skyddet av gamla ortnamn. Det finns en stor opinion
            mot det som sker ute i bygderna där man byter namn och folk inte
            känner igen sig. Man tar inte hänsyn till vad de gamla ortnamnen
            betyder för människor som har bott där. Jag ställde en fråga om
            regeringen kommer att ta hänsyn till detta. Det har riktats väldigt
            mycket kritik mot detta i de boendes åsikter. Kommer man att nonchalera
            de boendes åsikter? Jag vill höra Göran Perssons svar på den frågan.
          </note>
          <note>
            Den andra frågan jag ställde gällde försäljning av arkeologiska
            fynd. Som jag sade avseglade Götheborg till Kina för fjorton dagar
            sedan. Det hela startade med att en ostindiefarare sjönk utanför
            Göteborg på 1700-talet. Man har tagit upp en del fynd från denna
            båt. Det finns massor med ostindiskt porslin, massor med glas.
            Man vet inte vad man ska göra av det i Göteborg. Man har enligt
            lagen inte rätt att sälja detta. Man har från museimyndigheten
            i Göteborg bland annat begärt att få göra det. Finns det någon
            möjlighet, som Göran Persson ser det, att lösa denna fråga? Det
            kan inte vara så att man ska gömma saker som man egentligen vill
            sälja och som många människor vill ha men som bara ligger i museer
            i Göteborg.
          </note>
          <note>
            Anf. 55 GÖRAN PERSSON i Simrishamn (s) replik:
          </note>
          <note>
            Herr talman! Jag tycker personligen att det är intressant att
            fördjupa sig i ortnamn. De som bor i olika samhällen ska ha rätt
            att ha kvar sitt ortnamn.
          </note>
          <note>
            I en proposition från 1998/99 med rubriken Kulturarv, kulturmiljö
            och kulturföremål föreslogs det att det skulle införas ett skydd
            just för ortnamn. Med ortnamn menade man benämningar som syftar
            till geografiskt identifiera olika lokaliteter. Man ger ett starkt
            stöd exempelvis för att namn av hävd inte ska ändras utan starka
            skäl. Stavningen får inte ändras, och påverkan på och nybildningen
            av ortnamnen ska vara oerhört restriktivt.
          </note>
          <note>
            Därtill har man inrättat ett ortnamnsråd där Riksantikvarieämbetet,
            Lantmäteriet, Svenska språknämnden, Sveriges hembygdsförbund,
            Sametinget, Vägverket med flera samarbetar. När ett ortnamn ska
            ändras ska man ta hänsyn till de krav som är ställda. Jag kan
            bara beklaga om så inte har varit fallet, men jag tycker att det
            finns ett starkt stöd i lagen just för att ortnamnen ska behålla
            sin gamla karaktär. Jag håller med Kent Olsson om att det här
            ska efterlevas.
          </note>
          <note type="speaker">
            Anf. 56 KENT OLSSON (m) replik:
          </note>
          <note>
            Herr talman! Kan jag av det här svaret räkna med att man trycker
            på regeringen så att det verkligen blir bättre skydd för ortnamn?
            När man sitter med i kulturutskottet är det många människor som
            ringer och är förtvivlade över att deras gamla ortnamn försvinner.
            Jag hoppas att man kan tolka det så att Göran Persson och jag
            tycker samma sak så att också den andre Göran Persson kan få klart
            för sig hur viktig den här frågan är.
          </note>
          <note>
            Sedan fick jag inte svar på min fråga om försäljning av de arkeologiska
            fynden. Jag vet att Göran Persson inte hann med, men jag återupprepar
            frågan: Finns det möjlighet att få sälja dessa fynd, som är av
            stort värde, ute på marknaden? Därmed skulle man få in pengar
            till andra kulturella behov. Varför ska dessa fynd ligga och förvaras
            när man har dem i överflöd?
          </note>
          <note>
            Anf. 57 GÖRAN PERSSON i Simrishamn (s) replik:
          </note>
          <note>
            Herr talman! Vi har vid tidigare tillfällen i utskottet understrukit
            att ortnamnen är en oersättlig kulturskatt som ska bevaras, och
            vi ska bevaka den frågan mycket starkt. Enligt utskottets uppfattning
            kommer den bestämmelse som jag nämnde i min tidigare replik och
            det regelverk som gäller både för Lantmäteriverket och för Ortnamnsrådet
            att ge avsedd effekt. Vi kommer personligen att övervaka detta
            så där är jag övertygad om att vi ska komma fram, om man nu fortsättningsvis
            inte skulle få gehör för sina önskemål.
          </note>
          <note>
            Kent Olsson nämnde också detta med försäljning av arkeologiska
            fynd. Det är en lite känsligare fråga eftersom det som Kent Olsson
            sade är reglerat i lagen. Föremål som hittas vid arkeologiska
            utgrävningar och övriga fynd får förflyttas till det museum som
            ska förvara dem om det finns tillräckligt med utrymmen och tillräckligt
            hög säkerhet. Men försäljning är fortfarande förbjudet enligt
            lag. Här råder det en intressekonflikt, som jag tog upp i mitt
            anförande. Skulle man tumma på reglerna och sälja något får det
            i så fall bara röra sig om ett ytterst enstaka undantag. Det är
            där som problematiken ligger.
          </note>
          <note>
            Det är möjligt att vi kan återkomma senare och se om vi kan hitta
            någon lösning. Jag förstår problemet när det gäller Göteborg där
            det finns så pass mycket gods som inte behöver förvaras. Finns
            det ett intresse att avyttra detta för att finansiera skepp och
            dylikt är det kanske behjärtansvärt. Men det är ett känsligt område,
            och vi måste vara försiktiga när vi går in och ändrar i lagen.
          </note>
          <note type="speaker">
            Anf. 58 CECILIA WIKSTRÖM (fp) replik:
          </note>
          <note>
            Herr talman! Jag tyckte att det var väldigt trevligt att höra
            Göran Persson i talarstolen säga att kultursynen präglas av pragmatik
            och realism. Det är väldigt fina ord som jag gillar mycket. Så
            ska kulturpolitiken formas, det är vi överens om.
          </note>
          <note>
            Men jag undrar: Vad finns det för realism, Göran Persson, i detta
            med att Riksantikvarieämbetet ska flyttas till Gotland? Och vad
            finns det för pragmatism i att tvinga människor att leva i osäkerhet
            och otrygghet? Det är en hel arbetsplats som bokstavligt talat
            går på knäna. Människor far illa och mår dåligt. De vill inte
            och kan inte flytta. Vad finns det för realism och pragmatism
            i att riva ned en väl fungerande enhet och låta regionalpolitiska
            skäl ta överhand över de kulturpolitiska uppgifter som vi har
            i vårt samhälle?
          </note>
          <note>
            Anf. 59 GÖRAN PERSSON i Simrishamn (s) replik:
          </note>
          <note>
            Herr talman! Det är inte lätt när man som politiker måste fatta
            beslut som inte gillas i alla läger. Nu har ju regeringen gjort
            ett ställningstagande och det har fattats beslut i andra sammanhang
            som har gjort att vissa myndigheter ska flyttas ut. Jag kan hålla
            med om att det kanske är allra bäst om man från början placerar
            en myndighet på annan ort. Men nu valde man från bland annat regionalpolitisk
            synpunkt att även Gotland skulle ha möjlighet att ta del av den
            verksamhet som finns på Riksantikvarieämbetet.
          </note>
          <note>
            Enligt de kontakter som jag själv har med Riksantikvarieämbetet
            kommer det här att lösas, och det är inte all verksamhet som ska
            flyttas. Nu har man riktat in sig på den här flytten. Beslutet
            är fattat. Arbetet är påbörjat, och nu gäller det att se framåt.
            Jag tycker att vi i stället ska ta fram de positiva möjligheterna.
            Nu kan visst arbete intensifieras och man kan börja om från scratch
            med något annat arbete och ha en annan infallsvinkel.
          </note>
          <note>
            Jag är medveten om att det kan bli ett smärtfullt initialskede,
            men till syvende och sist kommer man nog att hitta rätt även med
            den här flytten av Riksantikvarieämbetet.
          </note>
          <note type="speaker">
            Anf. 60 CECILIA WIKSTRÖM (fp) replik:
          </note>
          <note>
            Herr talman! Jag trodde att det stora arbetarepartiet, s-partiet,
            som Göran Persson företräder alltid ställde sig på medarbetarnas
            sida i alla fall är det den myt som jag har invaggats i och att
            man alltid står på deras sida och tillvaratar deras intressen.
            Så är nu inte fallet, och jag konstaterar att man inte har använt
            sig av pragmatik och realism i detta beslut, precis lika lite
            som när det gäller den kyrkoantikvariska ersättningen där man
            helt enkelt från statens sida som Gunilla Tjernberg och jag tidigare
            tog upp har beslutat att hålla inne 15 miljoner kronor. Dessutom
            har man fräckheten att kalla detta för ett lån som man betalar
            tillbaka.
          </note>
          <note>
            Ett lån bygger på ett givande och tagande. Jag är beredd att
            låna ut en hundring till dig, men då är vi överens om den transaktionen
            och när hundringen ska betalas tillbaka. Här är den ena parten
            inte ens involverad i diskussionen.
          </note>
          <note>
            Jag vet att kyrkan helt har exkluderats. Detta har kommit som
            en chock och ett slag i ansiktet. Staten håller inne dessa pengar
            utan ens en dialog i förväg, och så kan det inte få vara. I så
            fall befinner vi oss på ett sluttande plan och vi vet inte vad
            nästa steg blir. Nu hoppas vi att det blir att det finns en borgerlig
            regering 2006 som tar ansvar för också den kyrkoantikvariska ersättningen.
            Men till dess finns det tyvärr, Göran Persson väldigt lite av
            det som du talar så fint om, pragmatik och realism. Det finns
            ingenting av detta. Här handlar det om regionalpolitik och här
            är det krassa ekonomiska verkligheter som styr, och kulturpolitiken
            är satt på undantag.
          </note>
          <note>
            Anf. 61 GÖRAN PERSSON i Simrishamn (s) replik:
          </note>
          <note>
            Herr talman! Jag tänker inte fördjupa mig i frågan om Riksantikvarieämbetet.
            Jag har lämnat en förklaring, och jag tycker att det räcker med
            den. Det kan bli lite ansträngningar i ett initialskede, men jag
            tror att man kommer att hitta rätt även där. Det är inte heller
            hela Riksantikvarieämbetet som ska flytta utan bara delar av det.
          </note>
          <note>
            Den kyrkoantikvariska ersättningen är egentligen inte ett lån
            utan det är en ersättning från staten. Det är ingenting som belånas,
            utan man har träffat en överenskommelse om att så pass mycket
            som 1½2 miljarder ska gå till den svenska kyrkan. Om du skulle
            få 100 kr av mig hade du kanske accepterat att få 50 kr i dag
            och 50 kr i morgon utan någon skyldighet att betala tillbaka pengarna.
            Jag tror att detsamma gäller den kyrkoantikvariska ersättningen.
            Det är min förhoppning att man inte ska drabbas på något vis.
          </note>
          <note type="speaker">
            Anf. 62 BIRGITTA SELLÉN (c) replik:
          </note>
          <note>
            Herr talman! Jag skulle vilja ställa en fråga till Göran Persson
            om utgrävningen. Speciellt i södra Sverige finns det många fornminnen,
            vilket jag avundas er många gånger. Men jag tror inte att jag
            skulle avundas er den dagen jag skulle stå där för att bygga ut
            ett företag. Det är ju som sagt stora kostnader förenade med att
            gräva ut om man vet att det finns eventuella fynd som man ska
            ta reda på.
          </note>
          <note>
            Jag funderar på om Göran Persson ser risken med att företag inte
            utvecklas och bygger ut därför att kostnaderna blir i princip
            oöverstigliga för dem. Vi är ju så måna om att vi ska få växande
            företagsamhet i vårt land.
          </note>
          <note>
            Det kan vara jättesvårt med kostnaden för det lilla företaget.
            Därför vill vi ha en brett upplagd översyn av kostnadsansvaret
            just för de arkeologiska undersökningarna. Det har talats mycket
            om en samsyn mellan alla partierna i utskottet. Därför frågar
            jag Göran Persson: Finns det en samsyn eller i alla fall ett samförstånd
            när det gäller det här med kostnaderna för exploatering av olika
            byggställen?
          </note>
          <note>
            I samband med det vill jag ta upp konkurrensen mellan de arkeologer
            som är anställda av myndigheten, och som slipper moms, och de
            privata. Hur ser Göran Persson på den konkurrenssnedvridning som
            det innebär?
          </note>
          <note>
            När det är stora utgrävningar räcker inte myndighetens arkeologer
            till, utan man kanske får anlita privata. Då fungerar det. Då
            går det bra att anställa dem. Men inte i annat fall, när de måste
            redovisa moms. Jag skulle vilja ha ett svar på det.
          </note>
          <note>
            Anf. 63 GÖRAN PERSSON i Simrishamn (s) replik:
          </note>
          <note>
            Herr talman! I mitt anförande nämnde jag att vi har två intressen
            som står mittemot varandra. Först och främst har vi ett kulturarv
            som vi gärna vill bevara. Vi vill ta reda på vad som finns när
            vi börjar gräva. Så länge det inte rörs i jorden så är det gratis
            att ha det på sina marker. Det är en kulturskatt som ligger där.
          </note>
          <note>
            Men när man väl tar ställning till om man ska uppföra någon byggnad,
            bygga en väg eller dylikt så ställs två intressen mot varandra.
            Ska vi göra något för att föra samhället vidare? Är det värt den
            kostnad som kommer för att genomföra undersökningen?
          </note>
          <note>
            Detta har grundligt tagits upp och utförts av utredningen. När
            den nu går på remiss till olika instanser så tror jag att vi kan
            följa det hela ganska bra. Det återkommer sedan till oss och vi
            får ta ställning till det vidare.
          </note>
          <note>
            Det gäller också det här med momsen, som inte föreligger nu.
            Det har också med ett Romfördrag att göra, men jag kan inte den
            exakta ordalydelsen. När det är myndighetsutövning så behöver
            det inte vara moms, men när det är privat verksamhet ska det vara
            moms.
          </note>
          <note>
            Beslutet, eller förslaget vi vet ju inte vilket slutresultatet
            blir från den arkeologiska utredningen innebär att utredningsverksamheten
            ska försvinna från Riksantikvarieämbetet och i stället hamna hos
            ett statligt bolag. Därför kanske man gör andra avväganden av
            det hela.
          </note>
          <note type="speaker">
            Anf. 64 BIRGITTA SELLÉN (c) replik:
          </note>
          <note>
            Herr talman! Självfallet ska vi bevara kulturarvet. Om det är
            vi i alla fall överens. Men det är hur man gör det som är det
            stora problemet, som vi ser det just nu. Det är bra att det är
            en utredning på gång.
          </note>
          <note>
            Men vi vet av erfarenhet att det dessvärre ofta tar lång tid
            innan vi får se propositionerna. Jag hoppas verkligen att Göran
            Persson är med och trycker på nu och visar att det här är angeläget
            så att vi snabbt får fram en proposition. Då kan vi se om de förbättringar
            som många av oss efterlyser har blivit av.
          </note>
          <note>
            Det har talats en del om ortnamnen här; bland andra har Kent
            Olsson lyft fram det. Jag tog inte upp det i mitt huvudanförande,
            men det är något som även vi ställer oss bakom. Vi har motioner
            om det här. Det är roligt att höra att Göran Persson har samma
            syn som vi har på detta. Jag kan se att vi på något sätt är lite
            haltande när det gäller den här frågan i landet.
          </note>
          <note>
            Jag, som kommer från norra Sverige och ibland åker norrut, kan
            se och följa diskussionerna runtomkring ortnamnsskyltarna där.
            Där strävar man verkligen efter att bevara kulturarvet, och där
            finns också majoritetspartier med och stöttar. När det gäller
            gamla samiska ortnamn strävar man efter att ha både det svenska
            och det samiska ortnamnet med. När vi ser i dag att man försöker
            göra vissa justeringar och förändringar i stavningen på en del
            ställen i övriga delar av landet så tycker jag att det är viktigt
            att vi kämpar tillsammans för att de förändringarna inte ska bli
            av.
          </note>
          <note>
            Anf. 65 GÖRAN PERSSON i Simrishamn (s) replik:
          </note>
          <note>
            Herr talman! Jag börjar med ortnamnen. Vi kommer att gå vidare
            med detta. Vi diskuterade i utskottet hur vi skulle göra med skrivningar,
            och vi bestämde oss för att vi gör en lite mer bestämd skrivning
            och att vi vill uppmärksamma det framöver. Detta är ju viktigt.
            Birgitta Sellén nämnde det här med namn och samiska namn. Det
            är ett alldeles utmärkt sätt.
          </note>
          <note>
            Detta verkar behandlas olika beroende på i vilken del av landet
            man bor. Länsstyrelserna har varit lite suveräna när det gäller
            att bedöma namn. Vägverket ingår också i tillsättandet. Eftersom
            vi har så pass hårda bestämmelser som vi har, bland annat med
            representanter i Ortnamnsrådet, så borde det egentligen inte råda
            några tvivel om hur det skulle fungera. Men det är möjligt att
            man gör så olika bedömningar att det skulle behöva rättas till
            även från riksdagen.
          </note>
          <note>
            Det var väl någon fråga till
          </note>
          <note type="speaker">
            (BIRGITTA SELLÉN (c):
          </note>
          <u who="unknown" xml:id="i-0c1b8310950766fc-0">
            <seg>
              Det var att påskynda propositionen.)
            </seg>
          </u>
          <note>
            Ja, så var det det här med propositioner. Det ligger i allas
            intresse att de ska komma så snabbt som möjligt. Just den som
            kommer om de arkeologiska utgrävningarna är också av intresse
            för Riksantikvarieämbetet eftersom ett av förslagen innebär att
            man ska skilja den uppdragsarkeologiska verksamheten från Riksantikvarieämbetet.
            Nu när det gäller flytt och dylikt så förstår jag också att man
            vill ha en så snabb lösning på det hela som möjligt.
          </note>
          <note>
            Vi har våra kontakter, och visst ska vi försöka trycka på. När
            vi tar den här debatten nästa höst hoppas jag även då kunna få
            svar av vår regeringsmajoritet.
          </note>
          <note type="speaker">
            Anf. 66 MIKAEL JOHANSSON (mp):
          </note>
          <note>
            Herr talman! Med kulturmiljö menas en miljö som är intakt och
            som berättar något om en mänsklig verksamhet.
          </note>
          <note>
            Samtidigt som vi i Miljöpartiet de gröna strävar efter kulturell
            mångfald vill vi värna det inhemska kulturarvet. Kulturarvet är
            viktigt för vår förståelse och för vår historia, och därmed också
            för oss själva.
          </note>
          <note>
            Genom tidigare miljöpartiframgångar, via till exempel miljöbalken,
            har kulturmiljöns ställning stärkts i och med möjligheten att
            inrätta kulturreservat. Det handlar inte bara om att skydda vissa
            byggnader, utan det handlar om skydd för hela kulturmiljöer som
            unika odlingslandskap eller äldre bebyggelse som helhetsintryck.
          </note>
          <note>
            Men att utveckla medel för att administrera en kulturminnesvård,
            en kulturmiljövård och kulturarvsarbete är inte tillräckligt om
            inte återkopplingen till allmänheten fungerar tillfredsställande.
          </note>
          <note>
            Till exempel är lagliga och ekonomiska möjligheter att inrätta
            kulturreservat meningslösa om det inte också finns kunskaper om
            hur miljöerna ska vårdas och om vad de har att berätta om den
            historiska situation som har skapat dem. Inte minst är det viktigt
            att informationen till allmänheten är såväl saklig som lättillgänglig
            när planer läggs fram som på olika sätt innebär ingrepp i kulturmiljön.
          </note>
          <note>
            Riksantikvarieämbetet, som ansvarar för skydd, dokumentation
            och vård av vår kulturmiljö har av regeringen fått ett sådant
            breddat uppdrag. Det innebär att myndigheten ska fokusera mer
            på ett ökat medborgarinflytande och en breddad delaktighet från
            lokala föreningar i kulturmiljövården, vilket är ett uppdrag som
            vi i Miljöpartiet instämmer i.
          </note>
          <note>
            Med denna övergripande syn ser jag ingen annan anledning än den
            som den rödgröna majoriteten har att föreslå avslag på samtliga
            motioner med hänvisning till gällande lagstiftning, pågående arbete
            inom regeringen eller myndigheter och den roll som riksdagen har
            på området.
          </note>
          <note type="speaker">
            Anf. 67 LARS-IVAR ERICSON (c):
          </note>
          <note>
            Herr talman! Det är en fin sommar och en familj är på biltur
            i ett Sverige där det finns så mycket att titta på. Pappan i familjen
            läser om olika sevärdheter som finns i trakterna som de ska passera.
            De bestämmer sig för att stanna till vid en kulturhistoriskt intressant
            kyrka. De går in på kyrkogården och närmar sig förväntansfulla
            kyrkobyggnaden. Så ser de en skylt och läser: Stängd på grund
            av rasrisk.
          </note>
          <note>
            Sådana skyltar finns i dag och kommer att bli allt vanligare
            i fortsättningen. Kyrkan kommer att få allt svårare att underhålla
            sina byggnader. Kyrkans ekonomi är till största delen beroende
            av antalet medlemmar, och de senaste tio åren har kyrkan förlorat
            en halv miljon medlemmar. Medlemsminskningen kan tyvärr förväntas
            fortsätta. Det medför att kyrkans möjligheter att bedriva verksamheter
            försämras och naturligtvis också att underhållet av dessa byggnader
            blir eftersatt.
          </note>
          <note>
            Därför är det mycket viktigt att staten håller ingångna avtal.
            Vi har fått höra hur regeringen kommande budgetår flyttar 15 miljoner
            från den kyrkoantikvariska ersättningen. Detta händer i ett läge
            då det i stället vore motiverat att höja ersättningen. Här saknas
            verkligen kontinuitet och långsiktighet i budgetarbetet. Denna
            klåfingrighet är också illavarslande inför vad som kommer att
            hända efter år 2009. Osäkerheten är stor ute i pastorat och församlingar.
            Vad händer egentligen med den kyrkoantikvariska ersättningen?
          </note>
          <note>
            De besked som vi hittills har fått påminner alldeles för mycket
            om att det ordnar sig säkert eller det ordnar sig nog. Det är
            besked som inte uppmuntrar till optimism och framtidstro när det
            gäller att kunna bevara dessa kyrkobyggnader som är en så viktig
            del av vårt lands kulturhistoria.
          </note>
          <note>
            Herr talman! Kulturminneslagen är en viktig lag, och den är till
            för att följas, precis som alla andra lagar. Många bekymrade kyrkopolitiker,
            församlingsbor och andra undrar hur det kommer att bli. Vi vill
            inte ha fler skyltar med texten stängt på grund av . Vi vill ha
            öppna kyrkor för gudstjänstfirare och tillfälliga besökare. Om
            detta är vi helt eniga i den borgerliga alliansen.
          </note>
          <note>
            Jag skulle önska att Göran Persson i Simrishamn, som bor i ett
            landskap med många kyrkor, tar med sig den hälsningen till sina
            partikamrater och också vidarebefordrar den till stödpartierna.
          </note>
          <note type="speaker">
            Anf. 68 NINA LUNDSTRÖM (fp):
          </note>
          <note>
            Herr talman! Kulturutskottets betänkande behandlar skyddet av
            ortnamn. Jag som sitter i bostadsutskottet kände att det var mycket
            angeläget att bidra till den här diskussionen.
          </note>
          <note>
            I replikskiftet mellan Kent Olsson och Göran Persson behandlades
            den framtida behandlingen av frågeställningen. Jag kan vidimera
            att jag i egenskap av ledamot i bostadsutskottet får väldigt många
            synpunkter från allmänheten på hur detta fungerar i praktiken.
            Det är mycket kritiska synpunkter där människor tycker att det
            är väldigt konstigt att gamla, etablerade och, som en person nämnde,
            tusenåriga namn plötsligt förändras.
          </note>
          <note>
            Dagens behandling berör också detta med belägenhetsadresserna
            och deras utformning. I betänkandet beskrivs också hur regelverket
            fungerar i dag, inte minst när det gäller belägenhetsadresserna.
          </note>
          <note>
            Det jag skulle vilja tillföra i debatten gäller det faktum att
            det egentligen inte bara handlar om den framtida behandlingen
            av lägenhetsregistret, det vill säga propositionen om detta, utan
            det handlar också om lantmäteriverksamheten, en annan proposition.
            Jag menar att det är väldigt viktigt att verkligen utvärdera varför
            tillämpningen uppenbarligen inte riktigt har blivit den som man
            har förutsatt i det regelverk som finns. Kritiken som riktas behandlar
            just detta med att gamla, välkända, historiska ortnamn ändras
            utan hänsyn till gårdens eller byns gamla samt ibland fornnordiska
            ursprungsnamn.
          </note>
          <note>
            Majoriteten i kulturutskottet betonar i behandlingen av motionen
            att ortnamn är en oersättlig kulturskatt, att den kulturhistoriska
            betydelsen är viktig och att det finns en starkt förknippad identitet
            och hemkänsla kopplad till ortnamn. Det tycker jag är en mycket
            sympatisk skrivning. Jag vill också påminna om att det i 1 kap.
            4 § i kulturminneslagen finns bestämmelser om god ortnamnssed.
            Ortnamnsrådet har en viktig funktion i detta, som också Göran
            Persson, men ändå kan vi konstatera att det kommer många kritiska
            synpunkter från boende i olika regioner i Sverige.
          </note>
          <note>
            I samband med att den här propositionen lades fram i riksdagen
            har vi i Folkpartiet väckt en motion där vi berör problematiken
            kring ortnamn. I och med att det finns ett så stort intresse kring
            denna frågeställning hoppas vi naturligtvis också att man har
            anledning att återkomma till denna diskussion i behandlingen av
            den propositionen. Vi föreslår att man utvärderar och går till
            botten med hur det praktiskt har utvecklats och att riksdagen
            får möjlighet att ompröva och se om man måste vidta ytterligare
            åtgärder. Det viktiga är att verkligen värna ortnamnen och betona
            det kulturhistoriska värdet.
          </note>
          <note>
            I den motion som behandlas här anges också svårigheterna med
            att man får praxis och tillämpning på olika adresser och vad det
            kan innebära för räddningstjänst och mycket annat, men jag har
            valt att här fokusera på de kulturhistoriska värdena. Trots att
            betänkandet i detta avseende bara behandlar en kommande behandling
            av lägenhetsregistret, vill jag betona att det finns all anledning
            att i samband med behandlingen av propositionen och motionerna
            verkligen ta ställning till om inte riksdagen måste agera för
            att ytterligare förstärka skyddet.
          </note>
          <note type="speaker">
            Anf. 69 JÖRGEN JOHANSSON (c):
          </note>
          <note>
            Herr talman! Många kommuner kämpar i dag för sin överlevnad.
            Regeringen har uppenbarligen uppmärksammat det här problemet i
            och med att man i budgeten stimulerar sammanslagningen av kommuner.
            Det här är ingen bra utveckling som jag ser det. Det innebär att
            det demokratiska underskottet ökar.
          </note>
          <note>
            Det är alltså viktigt att vi på område efter område ser vad som
            kan göras för att stötta de mindre kommunerna. Kravet om arkeologiska
            utgrävningar och därmed kulturminnen har blivit något av både
            en möjlighet och kvarnsten kring halsen på många kommuner. Här
            måste någonting göras för att stötta utsatta kommuner.
          </note>
          <note>
            En ledstjärna i allt arbete är att pengar och ansvar ska gå hand
            i hand. Om någon annan ska betala notan finns det nämligen inga
            hämningar. Det kan få kosta vad som helst. Alla ser till sitt
            område och ingen ser helheten.
          </note>
          <note>
            Vid utgrävningar bör en rimlighetsbedömning göras mellan projekt
            och nyttan av utgrävning. Jag vill påminna om den redovisning
            som gjorts om antalet oredovisade utgrävningar. Där kan man verkligen
            ifrågasätta nyttan och det vetenskapliga värdet, den folkliga
            förankringen av utgrävningen och den ekonomiska bild som detta
            har inneburit. Kulturminneslagens ställning gör det alltför ofta
            omöjligt att genomföra exploateringar.
          </note>
          <note>
            Brister i affärsmässighet i samband med arkeologiska utgrävningar
            gör att kostnadsbilden är helt obestämbar. På inget annat område
            i samhället har man en så gynnad sits som de som arbetar inom
            det här området. Avsaknad av konkurrens, avsaknad av vilja att
            pröva alternativa lösningar som arkeologisk grundläggning och
            avsaknad av affärsmässighet i allmänhet genom att klassa frågan
            som myndighetsutövning gör alltför ofta situationen omöjlig i
            drabbade kommuner.
          </note>
          <note>
            Samhällsutvecklingen ska stimuleras samtidigt som rimliga regler
            ska finnas för att tillvarata samhällsintressen. En avvägning
            bör därför ske där utfall av arkeologisk undersökning vägs mot
            kostnad och eventuellt bortfall av tillväxtbärande faktorer. Förundersökningar
            och utgrävningskostnader ska inte klassas som myndighetsutövning
            utan konkurrensutsättas i enlighet med lagen om offentlig upphandling.
          </note>
          <note>
            Jag kommer själv från en kommun med en stor andel kulturmiljöer.
            Det är en fördel, men innebär, som sagt, också alltför ofta att
            en död hand läggs över områden i samband med exploateringen.
          </note>
          <note>
            Den arkeologiska kostnaden överstiger alltför ofta själva exploateringskostnaden.
            Processen att få fram projekt är direkt avgörande för folks möjlighet
            att utveckla sin kommun. Den är ofta långdragen, och ibland tar
            det flera år i projekt där krav ofta finns på att det ska vara
            färdigställt inom några månader. Det är alltså en orimlig situation
            som uppstår.
          </note>
          <note>
            Det vore därför rimligt att den som gör bedömningen av behovet
            av en utgrävning också står för kostnaden. Som situationen ser
            ut i dag är det rimligt att aktörerna som gör en utgrävning också
            spelar på samma spelplan. Det är också rimligt att den som är
            uppdragsgivare också anlitar entreprenören.
          </note>
          <note>
            I mina motioner har jag framhållit affärsmässigheten i de här
            sammanhangen. Den är undermålig. Nu konstaterar jag att de aspekter
            jag för fram i mina motioner till stor del tas upp och rättas
            till i det utredningsförslag som överlämnats till kulturministern
            så sent som för några veckor sedan. Förslaget innebär att Riksantikvarieämbetets
            arkeologiska undersökningar avskiljs från ämbetet och läggs över
            i ett fristående bolag, och det är ett steg i rätt riktning. En
            sådan förändring kräver givetvis också en ändring av lagstiftningen
            som jag ser det i positiv riktning.
          </note>
          <note>
            Herr talman! Det kan tyckas att jag målar upp en mörk bild av
            verkligheten, men jag ser trots allt ljuset i tunneln i och med
            det utredningsförslag som lades fram för någon vecka sedan.
          </note>
          <note>
            Jag vill betona att många kommuner har den uppfattning som jag
            redovisar samtidigt som alla är besjälade av att värna de kulturmiljöer
            man har i sin hembygd. Målet för alla är att de åtgärder som vidtas
            trots allt ska gagna såväl nuvarande som framtida generationer.
          </note>
          <note>
            Herr talman! För att spara tid yrkar jag bifall till reservationen
            nr 3 under punkt 2, även om jag biträder alla de övriga reservationer
            som Centerpartiet har lagt i det här ärendet.
          </note>
          <note type="speaker">
            Anf. 70 LENNART HEDQUIST (m):
          </note>
          <note>
            Herr talman! I det här ärendet berörs som sagt vikten av att
            bevara och säkerställa vårt kulturarv. Man har här berört betydelsen
            av att gamla ortnamn säkerställs. Jag ska i anknytning till detta
            säga någonting om betydelsen av vårt kulturarv när det gäller
            att inför framtiden bevara de gamla sockennamnen.
          </note>
          <note>
            För alla som bedriver släktforskning ter det sig närmast som
            ett kulturmord om man medvetet för eftervärlden låter den skatten
            gå förlorad. Det är ju så att vi i Sverige har en unik möjlighet
            inom ramen för vår gamla folkbokföring att studera var våra förfäder
            har bott och verkat. Försvinner sockennamnen i det allmänna medvetandet
            så blir det svårt att söka sina rötter, och det blir också svårt
            att förstå vad rötterna står för.
          </note>
          <note>
            Riksdagen lyckades ju, när frågan om folkbokföringens framtida
            uppbyggnad var på tapeten, säkerställa att folkbokföringen framöver
            inte bara ska ske på fastighet och kommun, vilket var det ursprungliga
            utredningsförslaget, utan efter långvarig beredning och diskussion
            i både regering och riksdag kom man fram till att, som man trodde,
            säkerställa sockennamnen genom att låta Svenska kyrkans församlingsindelning
            även efter skiljandet från staten ligga kvar i folkbokföringen.
            Men det har ju nu blivit en väldligt konstig ordning eftersom
            Svenska kyrkan nu i många stift slår ihop församlingar och ibland
            döper om dem. Därmed låter man de gamla sockennamnen helt och
            hållet försvinna i folkbokföringen. Därmed har så att säga det
            tidigare beslutet fallit. Syftet med det var ju att bevara den
            kulturskatt som sockennamnen innebär.
          </note>
          <note>
            Vi har nu i skatteutskottet, efter det att vi har fått ett stort
            antal motioner i ärenden, bland annat från mig, låtit remissbehandla
            de förslag som finns i motionerna om att folkbokföringen ska innefatta
            socknarna i stället för församlingarna. Det är, med hänsyn till
            att det har gjorts en fixering av de gamla sockengränserna av
            Lantmäteriverket, en ganska enkel men ändå betydelsefull förändring.
            Remissinstanserna det är i stort sett hela Kultur-Sverige, men
            även myndigheterna har varit positiva till att en utredning snabbt
            görs med den här inriktningen. Det torde också föreligga en majoritet
            här i riksdagen för den förändringen.
          </note>
          <note>
            Men i skatteutskottet har Socialdemokraterna trasslat och vägrat
            ta fram det färdigberedda ärendet så att det kunde nå kammaren
            i våras. Nu får vi hoppas att det kommer ett beslut senare i höst.
            För svenskt kulturarv är den här frågan av stor betydelse, vilket
            inte minst utskottets remissomgång och alla e-brev som vi i utskottet
            har fått visar.
          </note>
          <note>
            Min fråga till Göran Persson är därför hur han ser på det här
            med att bevara sockennamn och om han är beredd att påverka sin
            skatteutskottsgrupp, som har stretat emot på ett märkligt sätt
            i det här ärendet. Nu har vi i och för sig noterat det var ju
            många turer i våras att regeringen i sin budgetproposition har
            skrivit lite lösryckt om att man har den här frågan under bevakning,
            men det räcker inte. Sammanslagningen av församlingar pågår för
            fullt, och det är viktigt att man nu snabbt gör den utredning
            som remissinstanserna har tillstyrkt. Att denna enkla förändring
            kan komma till stånd är av utomordentligt stor betydelse, inte
            minst för alla som nu bedriver släktforskning.
          </note>
          <note>
            Anf. 71 GÖRAN PERSSON i Simrishamn (s) replik:
          </note>
          <note>
            Herr talman! När nu Lennart Hedquist nämner det här med sockennamn
            ska jag erkänna att jag inte så noga har studerat det eftersom
            det inte finns med i vårt betänkande här i dag. Men som jag sade
            till tidigare debattörer tar vi det här på mycket stort allvar
            och kommer att följa det. Vi vet även att frågan om lägenhetsregistret,
            som Nina Lundström nämnde tidigare, för närvarande bereds i finansutskottet
            och kommer att komma upp nu under hösten.
          </note>
          <note>
            Vi kommer att följa frågan om sockennamn, och jag kommer också
            själv att personligen följa den. Sedan kan jag inte gå i god för
            vad vi gör i andra utskott, för den insynen har jag inte haft,
            och jag har inte följt de frågorna. Det här var bara en helt kort
            kommentar.
          </note>
          <note type="speaker">
            Anf. 72 LENNART HEDQUIST (m) replik:
          </note>
          <note>
            Herr talman! Det vore ju utomordentligt bra om det inte går någon
            partipolitisk prestige i en sådan här fråga där man bör kunna
            vara pragmatisk och nå önskat resultat. Det önskade resultatet
            är ju att vi ska kunna bevara sockennamnen, som det ursprungligen
            var fråga om. När det nu inte går genom att låta Svenska kyrkan
            styra vilka sockennamn som ska bevaras och vilka som inte ska
            bevaras när man av andra, ekonomiska, skäl slår ihop församlingar
            så är det viktigt att den här förändringen kan komma till stånd
            snabbt. Det är naturligtvis lika viktigt att man klarar ut det
            här med ortnamn och så vidare, men för släktforskarna är det särskilt
            viktigt att kunna gå tillbaka i folkbokföringen. Vi kan ge dem
            denna möjlighet genom att i folkbokföringen låta sockennamnen
            ligga kvar.
          </note>
          <note>
            Överläggningen var härmed avslutad.
          </note>
          <note>
            11 § Spel- och lotterifrågor m.m.
          </note>
          <note>
            Föredrogs
          </note>
          <note type="speaker">
            Anf. 73 NIKOS PAPADOPOULOS (s):
          </note>
          <note>
            Herr talman! Jag vill börja med att yrka bifall till utskottets
            förslag och därmed avslag på samtliga reservationer gällande betänkande
            2005/06:KrU3.
          </note>
          <note>
            Herr talman! Utskottet har i sitt betänkande tagit ställning
            till närmare 80 motionsyrkanden rörande spel- och lotterifrågor.
            Yrkandena kommer från motioner lagda under den allmänna motionstiden
            2004/05. Till betänkandet är fogat 23 reservationer och två särskilda
            yttranden.
          </note>
          <note>
            Herr talman! Spelfrågorna är politiskt viktiga och har också
            debatterats flitigt, inte minst under senare tid. Det handlar
            dels om spelandet i sig, dels om att spelpolitiken är en viktig
            del av idrotts- och folkrörelsepolitiken eftersom spel i olika
            former i stor utsträckning bidrar till att finansiera dessa verksamheter.
          </note>
          <note>
            Man kan alltså säga att det är två frågor vi har att närma oss
            här i dag. För det första: Hur ser vi från samhällets sida på
            möjligheterna att motverka de negativa konsekvenser som lätt kan
            bli följden av spelande om pengar i form av spelmissbruk, förstörda
            familjeekonomier och därpå följande personliga tragedier? För
            det andra: Hur ska överskottet från spelandet, det vill säga de
            vinster som spelbolagen gör, användas?
          </note>
          <note>
            Majoriteten i utskottet står med sitt betänkande i stort bakom
            den framgångsrika spelpolitik som vi hittills fört med reglerad
            spelmarknad för att minska spelmissbruket och där överskottet
            från exempelvis Svenska Spel i stor utsträckning går till ungdoms-
            och framför allt idrottsrörelsen.
          </note>
          <note>
            Herr talman! Spel och lotterier kan, hanterade på rätt sätt,
            vara en trevlig underhållning och ett välkommet spänningsinslag
            i vardagen. När vi köper en bingolott utanför Konsum eller tippar
            tillsammans med arbetskamraterna på fredagsfikat är vi en del
            av den positiva sidan av spelandet.
          </note>
          <note>
            Men det finns också en negativ sida som vi inte får blunda för.
            Det finns en baksida med missbruk, skuldsättning och kriminalitet
            som följd. Spel är inte en kommersiell verksamhet vilken som helst.
            Det är därför vi har en statlig spelpolitik, och det är den vi
            är här för att debattera i dag. Det finns nämligen olika åsikter
            om hur statens politik bör se ut. Det framgår inte minst av reservationerna
            till föreliggande betänkande. Jag hoppas därför på en klargörande
            debatt där olika alternativ i svensk politik framkommer och tydliggörs.
          </note>
          <note>
            Herr talman! Jag lämnar över ärendet till debattörerna.
          </note>
          <note type="speaker">
            Anf. 74 KENT OLSSON (m):
          </note>
          <note>
            Herr talman! Jag ser, liksom Nikos Papadopoulos, fram mot en
            spännande och intressant debatt i denna fråga.
          </note>
          <note>
            Låt oss börja med lite bakgrundsfakta. Den svenska spelmarknaden
            omsatte 41 miljarder brutto förra året. Det är en ökning med 6
            %. 5,1 miljoner människor spelar på Svenska Spel. Det är 77 %
            av den svenska befolkningen. Utländska spelsajter har ca 7 % av
            marknaden.
          </note>
          <note>
            Trenden går mot en mer segregerad spelmarknad. De som spelar
            mest kommer att stå för en större del av omsättningen. Spelomsättningen
            på Internet fördubblades på ett år, från 2004 till 2005. De utländska
            spelbolagen har 84 % av marknaden på Internet. Där har alltså
            skett en fördubbling på ett år. Svenska Spel har 8 % av marknaden
            på Internet.
          </note>
          <note>
            Man kan också se att spelberoendet tenderat att öka under det
            senaste året. 80 % av Jack Vegas-spelarna har spelproblem. Av
            dem är ca 5 % spelberoende. Vidare kan man notera att utländska
            spelbolag omsätter mer än 20 % på den reglerade svenska spelmarknaden.
            Detta var lite bakgrundsfakta.
          </note>
          <note>
            Svenska Spel och ATG är dominerande på marknaden. Främst gäller
            det Svenska Spel. Som jag sade tidigare spelar 5,1 miljoner på
            Svenska Spel. De står för 56 % av den svenska spelmarknaden. Svenska
            Spels vinst var 4,8 miljarder. Vinsten, efter avdrag till idrott
            och marknadsföring, var 3,6 miljarder pengar som går till statskassan
            i form av ren skatt. Alltså: Ca 1 miljard går till idrotten. 3,6
            miljarder går direkt in i statskassan.
          </note>
          <note>
            Då kan man fråga sig varför vi ska ha monopol. Från statens synpunkt
            är det enkelt. Man får in stora mängder skattepengar, med det
            som det talas om är att det mesta går till idrotten.
          </note>
          <note>
            Och varför ska vi inte släppa in utländska spelbolag på marknaden
            när de i stor omfattning redan finns där genom Internet? Av sociala
            skäl, säger utskottets majoritet, och av hänsyn till idrotten.
            De vill inte släppa in utländska spelbolag eftersom det skulle
            medföra sociala skadeverkningar genom ökat spelande.
          </note>
          <note>
            Vad gör då Svenska Spel? Jag roade mig med att titta i Aftonbladet
            den 14 oktober. I en helsidesannons säger Svenska Spel: Drömvinsten.
            122 miljoner till Visby. Sveriges högsta spelvinster genom tiderna:
            1. 122 miljoner, Lotto+Joker, 2. 61 miljoner, Joker, 3. 51 miljoner,
            Lotto+Joker de tio största vinsterna räknas upp. Annonsen fortsätter:
            Nu på lördag kan du spela om en ny Drömvinst. Lycka till!
          </note>
          <note>
            När jag vänder på bladet hamnar jag på ytterligare en helsidesannons
            från Svenska Spel, där de skriver: Typiskt! Är det tanken du sitter
            och grunnar på just nu? Då har vi ett glädjande besked att komma
            med: Drömvinsten är återigen uppe i 55 miljoner och nästa dragning
            är redan i morgon. Då kanske du tänker typiskt igen, och att sådant
            här aldrig händer dig. Men man ska aldrig säga aldrig. Fråga bara
            killen i Visby som nyss vann 122 miljoner på Lotto med Joker.
            Det hela avslutas med en vacker bild och logotypen för Lotto.
          </note>
          <note>
            Gör Svenska Spel detta för att minska spelandet? Handlar det
            om ett socialt ansvarstagande från deras sida? Nej, de vill enbart
            öka antalet människor som spelar. Och precis som Nikos tycker
            också jag att det är roligt att spela. Jag skulle själv kunna
            spela. Däremot kan man inte gömma sig bakom en mask och säga:
            Vi tycker visserligen inte att folk ska spela så mycket, men vi
            annonserar så att de ska spela, och det tar vi ett social ansvar
            för.
          </note>
          <note>
            Vad får idrotten ut av detta? Som jag konstaterade för en stund
            sedan får de inte så mycket. Åren 20022004 spenderade ATG och
            Svenska Spel mer än 3 miljarder kronor på marknadsföring. Det
            är mer än Vodafones, McDonalds och Coca-Colas samlade annonskostnader
            för samma år. Det är alltså inga småpengar som satsas för att
            få folk att spela mer.
          </note>
          <note>
            Kanske luras idrotten i vanlig ordning. Vi har sett mängder med
            annonser om att idrottsrörelsen anser att det är bra med endast
            Svenska Spel. Samtidigt kan vi konstatera att staten lurar idrotten.
            När den svenska staten återinförde de enarmade banditerna 1995
            beslutades att 100 % av vinsten skulle gå till idrotten och Ungdomsstyrelsen.
            I dag, tio år senare, får idrotten bara 50 % av överskottet från
            de enarmade banditerna. Idrottsrörelsen låter sig luras igen.
          </note>
          <note>
            Jag skulle vilja ställa en fråga till Lars Wegendal. Det talades
            om brutna löften i den tidigare debatten om kulturmiljövård. Är
            det en vana Socialdemokraterna har, eller kommer dessa pengar
            att överföras till idrotten? Det talas nämligen alltid om hur
            viktigt det är med ett spelmonopol just för att pengarna ska kunna
            gå till idrotten.
          </note>
          <note>
            Men, säger någon, det vore väl hemskt om vi hade utländska spel?
            Vi skulle bara bli lurade och pengarna försvinna ut från Sverige.
            Jag har roat mig med att titta på vad Ladbrokes säger. Man kan
            alltid ifrågasätta om Ladbrokes talar sanning eller inte, men
            varför skulle de inte tala sanning?
          </note>
          <note>
            Ladbrokes säger följande: Vi vill ha stenhårda socialpolitiska
            krav på all spelverksamhet det betyder att vi har ett regelverk
            som tydligt pekar ut hur ett socialt ansvarstagande ska se ut.
            Vi vill betala skatt på vår verksamhet i Norden. Skatt ska rimligen
            betalas på spelvinster där våra kunder köper våra produkter. I
            dag beskattas svenska spelkonsumenter i Storbritannien, till vilken
            nytta för Sverige? Vi vill att staten punktbeskattar spelindustrin.
            I Storbritannien betalar vi, förutom bolagsskatt, en punktskatt
            på 15 % på alla våra intäkter. Denna skatt ska användas där den
            behövs allra mest, exempelvis till idrottens finansiering och
            vård av de spelberoende. Vi vill verka för en sanering och striktare
            regler av all spelrelaterad reklam.
          </note>
          <note>
            Detta sägs alltså av ett av de utländska bolagen. Det tycker
            jag ändå är intressant.
          </note>
          <note>
            Som vi alla vet pågår det nu en EU-debatt. För att göra allt
            klart vill jag säga att vi från Moderaternas sida tycker att det
            är självklart att dessa bolag ska betala skatt. Vi har också sagt
            att idrotten ska tillförsäkras samma pengar antingen på det viset
            eller genom en slags licensverksamhet för att de utländska bolagen
            ska få rätt att komma hit.
          </note>
          <note>
            Jag tycker på något sätt att det är en dubbelmoral från majoritetens
            sida. Vi vet nu att vi lever i en tid där spelmonopolet diskuteras.
            Det var inte så länge sedan vi hade EU-kommissionären Charlie
            McCreevy här. Han sade under sitt Sverigebesök att man ska granska
            inte bara Sverige utan sex, sju andra europeiska länder för att
            se hur spelmarknaden går ihop med EU:s regler om den fria rörligheten.
            Han sade att enbart ekonomiska motiv inte är ett skäl att hindra
            etableringsrätten.
          </note>
          <note>
            Herr talman! Låt mig avslutningsvis yrka bifall till reservation
            1 som vi moderater har lagt fram. Jag ser med spänning fram mot
            majoritetens ståndpunkt i den här frågan och om det finns någon
            möjlighet till förändring eller inte.
          </note>
          <note type="speaker">
            Anf. 75 HANS BACKMAN (fp):
          </note>
          <note>
            Herr talman! Den svenska spelpolitiken är framgångsrik. Det kan
            man säga i så måtto att lönsamheten för staten är god. Däremot
            är den svenska spelpolitiken inte framgångsrik när det gäller
            att bekämpa det växande spelberoendet. Folkpartiet vill slå vakt
            om målet för den svenska sociala spelpolitiken också när detta
            går ut över statens intäkter från Svenska Spel och ATG.
          </note>
          <note>
            Spel och lotterier i Sverige möter allt hårdare konkurrens från
            spelarrangörer på Internet och annan tilltagande internationell
            konkurrens. För att behålla möjligheten att kontrollera att spelandet
            sker under socialt ansvarsfulla former och att överskottet kommer
            allmännyttiga ändamål till del krävs det därför en tydlig och
            förutsebar spelpolitik i Sverige.
          </note>
          <note>
            Trots de avigsidor som spelandet har, och inte minst den aggressiva
            marknadsföringen från de statliga aktörerna på spelmarknaden,
            är det enligt vår uppfattning viktigt att de svenska spel- och
            lotterianordnarna har rimliga villkor och kan konkurrera med utländska
            spelanordnare. Konsekvensen är ju annars att spelandet till stor
            del flyttas över på andra aktörer som varken är bundna av de svenska
            begränsningarna eller återför vinstmedel till samhällsnyttiga
            verksamheter.
          </note>
          <note>
            Däremot har vi i Folkpartiet inga principiella invändningar mot
            utländska spelbolag. Vi anser dock att de utländska spelbolagen
            måste följa svenska regelverk om begränsat vinstandelstak och
            att de på något sätt ska bidra till att stärka ett samhällsnyttigt
            ändamål.
          </note>
          <note>
            Alternativet till statligt monopol heter inte att låta utländska
            spelbolag härja fritt. Det måste gå att skapa regelverk för och
            kontroll också av utländska spelbolags verksamhet. Det går inom
            andra områden där utländska företag verkar i vårt land.
          </note>
          <note>
            Vi i Folkpartiet anser därför att regeringen snarast bör återkomma
            med förslag till hur svenska spelanordnares konkurrenskraft ska
            kunna bibehållas under socialt rimliga former och under vilka
            former utländska aktörer på spelmarknaden ska kunna etablera sig
            i Sverige. Vi kan förstås även tänka oss att andra svenska bolag
            får agera på spelmarknaden i Sverige under samma ordnade former.
          </note>
          <note>
            Folkpartiet anser också att regeringen ska ta initiativ till
            en utredning med bred sammansättning där det socialpolitiska intresset
            av att förebygga skador är väl företrätt och där svensk och internationell
            forskning beaktas. Syftet med utredningen ska vara att ta fram
            underlag som kan utmynna i förslag från regeringen om en sammanhängande
            spelpolitik. Det gäller inte minst hur de statliga spelbolagen
            ska agera.
          </note>
          <note>
            Herr talman! Idrotten får ett ekonomiskt tillskott från Svenska
            Spel. Folkpartiet anser att möjligheten att höja detta bidrag
            rejält måste ses över. Tillskottet från Svenska Spel till idrottens
            barn- och ungdomsverksamhet har inte blivit så omfattande som
            det från början förväntades och var tänkt. Statliga spel har tagit
            över en alltför stor del av spelmarkanden från folkrörelserna
            under de senaste decennierna. Vi anser därför att folkrörelserna
            på sikt ska få ansvar för hela lotterimarknaden.
          </note>
          <note>
            Herr talman! När det gäller marknadsföringen av spel kan vi i
            betänkandet läsa att Lotteriinspektionen redovisade år 2000 en
            kartläggning som visade att marknadsföringen av spel var omfattande.
            Vi i Folkpartiet ser med oro på den stora marknadsföringen för
            spel och lotterier. Den stora mängden reklam i tv är särskilt
            oroande med tanke på mediets stora genomslagskraft.
          </note>
          <note>
            Även om det inte finns något känt direkt samband mellan marknadsföring
            och ökat spelberoende finns det stor anledning att befara att
            de individer som har drabbats eller riskerar att drabbas av spelberoende
            utsätts för en betydande påfrestning genom reklamen.
          </note>
          <note>
            Det är därför av stor vikt att reklamen för spel och lotteriverksamhet
            är anständigt utformad. De exempel som Kent Olsson här redovisade
            visar tydliga tecken på att så inte är fallet i dag. Det får inte
            finnas risk att vi lurar människor att överskatta vinstchanserna
            och att underskatta riskerna ekonomiskt såväl som socialt av spelandet.
          </note>
          <note>
            Tyvärr är det så att de statliga spelföretagen snarare går i
            bräschen för en mycket aggressiv marknadsföring än att de inte
            gör det. Det talas om drömvinster som just du, du eller du kan
            vinna. Det talas väldigt sällan eller aldrig om riskerna med spelandet.
          </note>
          <note>
            Slogan som bli onödigt rik eller lett å vinne är allt annat än
            ansvarsfullt utformade enligt mitt sätt att se. De framhåller
            den positiva möjligheten med att spela. Det samlade intrycket
            blir att vinstchanserna är väldigt stora och att risken att förlora
            inte ens tycks finnas.
          </note>
          <note>
            Det finns inga särskilda regler för marknadsföring av spel. Därför
            anser vi i Folkpartiet att regeringen bör utreda om det är möjligt
            att införa regler som begränsar reklamens möjligheter att framställa
            spelandet som enbart positivt.
          </note>
          <note>
            Exempel på sådana begränsningar kan vara att korrekta uppgifter
            om vinstchanser alltid måste anges. Vi är också medvetna om att
            mediemarknaden i allmänhet och tv-marknaden i synnerhet är internationaliserad.
            Svenska regler kan då lätt kringgås genom tv-sändningar som riktas
            till svenska mottagare men sänds från andra länder med andra regler.
          </note>
          <note>
            Enligt Folkpartiets mening är det därför angeläget att regeringen
            tar initiativ till att likartade regler om marknadsföring av spel
            och lotterier utfärdas på EU-nivå som en del av gemenskapens regelverk
            för seriös marknadsföring.
          </note>
          <note>
            Herr talman! Lotteriinspektionen har det samlade ansvaret som
            tillståndsgivande myndighet för spel. Detta möjliggör en enhetlig
            tillståndsgivning och kontroll av spelautomater i hela landet.
            Det har framkommit att Svenska Spel saknar regler om åldergräns
            på 13 av de 22 olika spel som det arrangerar.
          </note>
          <note>
            Vi i Folkpartiet anser inte att det är acceptabelt att spelanordnaren
            helt och hållet bestämmer åldersgränsen på spelen. Ansvaret att
            sätta åldersgränsen anser vi ska vara en del av Lotteriinspektionens
            myndighetsutövning och tillståndsgivning.
          </note>
          <note>
            Vi i Folkpartiet anser inte heller att bara berörd kommun utan
            även berörd polismyndighet ska ges tillfälle att yttra sig innan
            Lotteriinspektionen fattar beslut om tillstånd till restaurangkasinospel
            och liknande lokala spel. Vi vill förstärka polismyndigheternas
            möjligheter att hindra att tillstånd lämnas i tveksamma fall.
          </note>
          <note>
            Sammantaget är detta en väldigt viktig debatt. Det är en debatt
            som handlar om det goda med spelandet. Det är intäkter som är
            bra för exempelvis idrottsverksamhet och liknande. Men det finns
            också baksidan av det hela med det alltmer växande spelberoendet.
            Det måste vi hantera. Vi kommer att få anledning att gå vidare
            med detta i samband med framtida propositioner.
          </note>
          <note>
            Jag vill avslutningsvis säga att jag står bakom alla Folkpartiets
            reservationer, men för tids vinning yrkar jag bifall endast till
            reservation nr 2 och 9.
          </note>
          <note type="speaker">
            Anf. 76 GUNILLA TJERNBERG (kd):
          </note>
          <note>
            Herr talman! Mycket i livet är som vi alla vet förenat med lust
            och risker. Det gäller mat, dryck, bilkörning, även idrott och
            i det här fallet spelande. Det ligger i människors natur att chansa
            och ta risker för att kanske vinna något önskvärt. Mer än 85 %
            av Sveriges befolkning spelar i någon form varje år.
          </note>
          <note>
            För de allra flesta människor är spelandet ett oskyldigt nöje,
            ett sätt att få en lagom dos av dramatik i vardagen. Men spelandet
            kan leda till ett beroende som kan jämföras med alkoholmissbruk.
            Staten, regeringen, riksdagen måste ta båda dessa aspekter i beaktande
            vid utformningen av politiken på de här områdena.
          </note>
          <note>
            Sedan lång tid tillbaka har vi en starkt kontrollerad reglerad
            spelmarknad i Sverige. Det tycker vi kristdemokrater är bra, men
            det betyder inte att riksdagen har löst ansvarsfrågan genom att
            det är en reglerad spelmarknad. Det är tvärtom. Ett väldigt stort
            ansvar åvilar riksdagen och regeringen.
          </note>
          <note>
            Forskningen visar att ca 2 % av den vuxna befolkningen till och
            från har problem med sitt spelande. Av dessa är det ungefär 0,6
            %, vad man vet, som har så allvarliga problem att de kan behöva
            hjälp. Ja, herr talman, sett i procent kanske det här verkar vara
            ett litet problem, men när man talar om antalet människor får
            man direkt en bild av vad det handlar om. Det betyder att det
            är ungefär 125 000 personer som spelar på ett sätt som är problematiskt.
            Ca 25 000 personer av dessa har mycket allvarliga problem i sitt
            spelande och skulle behöva omedelbar hjälp för att komma ur sitt
            spelberoende.
          </note>
          <note>
            Jag kommer att använda min tid här i talarstolen till att fokusera
            på en del av problemområdena.
          </note>
          <note>
            Det är viktigt att spel och lotterier endast får anordnas efter
            tillstånd, och alla tillstånd ska stå under statlig kontroll.
            Vi kristdemokrater menar att det finns brister som måste belysas
            och åtgärdas. Vi har lyft fram flera viktiga områden i vår motion
            i dagens betänkande, som vi har att behandla. Vi tar bland annat
            upp andelen av spelmarknaden när det gäller Svenska Spel och föreningslivet.
            Vi anser att folkrörelsernas egna spel ska ges ett större utrymme
            på spelmarknaden. Vi tar också upp nivån på marknadsföringen av
            spel, som vi inte anser är rimlig. Jag kan väl då hänvisa till
            Kent Olssons tydliga beskrivning av det alldeles nyss. Vi vill
            ge ett tydligt uppdrag till den utredning eller översyn som nu
            görs, att man ska få ett tilläggsdirektiv att ta fram tydliga
            gränser för marknadsföring av spel.
          </note>
          <note>
            Vi tar också upp åldersgränsen vid spel. Vi tar upp förslag när
            det gäller spelberoende. Det handlar om att kunna möta de människor
            som har drabbats och ge dem hjälp och stöd att komma ur sitt missbruk.
            Vi tar upp finansieringen av förebyggande åtgärder mot spelmissbruk.
            Vi tar upp situationen på kasinon i Sverige i dag. Vi vill begränsa
            öppettiderna för spel på värdeautomater. Vi tar upp de illegala
            spelautomaterna, vad vi anser ska hända där de finns. De får alltså
            inte finnas. Egentligen är det så.
          </note>
          <note>
            Tyvärr har inte majoriteten valt att möta våra krav på det sätt
            som jag hade önskat.
          </note>
          <note>
            Herr talman! Intresset för att spela poker på Internet har ökat
            explosionsartat det senaste halvåret. I det kölvattnet följer
            en flod av nya spelmissbrukare. Unga män som studerar är en riskgrupp.
            Vi vet att sedan nyår har samtalen till stödlinjer som är pokerrelaterade
            ökat väldigt snabbt. Enligt Spelberoendes Förening i Göteborg
            har 6070 % av dem som ringer till deras stödlinje problem med
            nätpoker. Många av dem som hör av sig är män, mycket unga män,
            som inte har spelat tidigare åldern 1826 år har man beskrivit.
            Spelande via mobiltelefon och via digital-tv kan komma att utvecklas
            till liknande problemområden.
          </note>
          <note>
            Herr talman! Efter åratal av diskussioner beslutade riksdagen
            1999 att etablera internationella kasinon i Sverige. Resultatet
            lät inte vänta på sig. Över 100 000 nya spelare registrerades
            2004. Omsättningen steg med 64 % till 495 miljoner kronor.
          </note>
          <note>
            Tyvärr har man också uppnått andra mål. Enligt den rapport som
            Länskriminalen i Stockholm presenterade den 31 augusti 2005 har
            122 anmälningar om brott gjorts som direkt kan kopplas till Casino
            Cosmopol i Stockholm sedan starten i mars 2003. Våldsbrott, hot
            mot tjänstemän och stöld är de vanliga brotten. Tio anmälningar
            rör narkotikabrott, bruk och innehav inne på kasinot. Åtta ärenden
            handlar om misstänkt penningtvätt. Utöver det här finns återkommande
            misstankar om att prostitution förekommer.
          </note>
          <note>
            Vi kristdemokrater motsatte oss att inrätta internationella kasinon
            i Sverige. Om jag minns rätt hade vi stöd av Vänsterpartiet där
            också. Kasinospelandet som form, med möjlighet till mycket stora
            vinster, innebär en ökad risk för spelberoende. Till detta kommer
            att kasinon tyvärr har visat sig vara en miljö som drar till sig
            grov brottslighet. Hasardspel bygger nämligen på samma idé som
            brott, chansen att snabbt tjäna stora pengar med liten arbetsinsats.
            Frågan man måste ställa sig är: Vilket ansvar har staten, och
            vilket ansvar bör staten ta när det finns en misstanke om att
            det finns en verksamhet som upprätthåller kriminalitet och kränker
            människors värde?
          </note>
          <note>
            Herr talman! Svenska Spel bidrog år 2004 med 3,7 miljarder kronor
            till statskassan. Samtidigt satsade regeringen via Folkhälsoinstitutet
            endast 4 miljoner kronor på åtgärder för att motverka spelberoende.
            Under 2004 avsatte regeringen 9 miljoner kronor för att motverka
            spelmissbruk nu har man i budgeten ökat detta, och det är bra,
            men det räcker inte. Samtidigt spelade svenskarna för över 35
            miljarder kronor. Det känns ibland som att den lilla utsatta människans
            perspektiv har glömts bort. Det finns en del att göra här.
          </note>
          <note>
            Möjligen kan det här vara en konsekvens av att spelfrågorna hanteras
            inom Finansdepartementet. Då ses det som en intäkt till statskassan
            i stället, och den sociala dimensionen hamnar kanske inte på undantag
            men i skymundan. Staten har blivit spelberoende och har bara en
            ambition det känns så och det är att öka statens intäkter.
          </note>
          <note>
            Kristdemokraterna har en rad förslag i dagens betänkande för
            att vi gemensamt ska vara trovärdiga i frågor som rör spelfrågor.
            Det handlar om att riksdag och regering tar sitt ansvar och också
            vill hålla fast vid att man ska ha en reglerad spelmarknad, som
            vi kristdemokrater står bakom. Men då måste det tas tag i de här
            frågorna. Det är min bestämda uppfattning. Och där är jag inte
            nöjd. Jag är inte nöjd med majoritetstexten.
          </note>
          <note>
            Vi kristdemokrater står absolut bakom samtliga reservationer
            som vi har i betänkandet, men jag yrkar för tids vinning här i
            kammaren bifall bara till reservation 18 under punkt 9.
          </note>
          <note type="speaker">
            Anf. 77 SIV HOLMA (v):
          </note>
          <note>
            Herr talman! Jag yrkar bifall till reservation 15 apropå aggressiv
            marknadsföring som det har talats om. Det handlar om att på samma
            sätt som vi kräver av Systembolaget att man ska informera om alkoholens
            skadeverkningar ska Svenska Spel informera om de negativa skadeverkningar
            som spelandet innebär. Jag yrkar också bifall till reservation
            19 om kasinon. Vi föreslår där att den nu pågående utvärderingen
            även ska innehålla en förnyad prövning av beslutet att tillåta
            internationell kasinoverksamhet i Sverige.
          </note>
          <note>
            Jag kommer också att ta upp en del av det som föregående talare,
            Gunilla Tjernberg, har nämnt.
          </note>
          <note>
            Omfattningen av spel om pengar har ökat och nått nivåer som inte
            motsvarar någon tidigare period i historien. Spel fascinerar,
            ger spänning och tidsfördriv för många människor. I mindre skala
            kan det ses som ett relativt oskyldigt nöje, och de pengar som
            spelarna förlorar går ofta till samhällsnyttiga, ideella ändamål.
            Men i takt med att alltfler och snabbare spel tillkommer, och
            med dem en allt aggressivare marknadsföring, drabbas alltfler
            människor av spelberoende och överdrivet spelande, ett beroende
            och missbruk som liknar beroende och missbruk av alkohol och droger.
          </note>
          <note>
            I Sverige beräknas att det finns minst 125 000 människor som
            har problem med överdrivet spelande och att drygt en femtedel
            av dessa, det vill säga 25 000, är spelberoende. Det är vissa
            typer av spel som ökar riskerna för spelberoende, och det är de
            så kallade skicklighetsspelen, till exempel spel på hästar, och
            det är de snabba spelen, som värdeautomatspel, kasinospel och
            trisslotter. Spelberoendet är inte heller något som är jämnt fördelat
            bland befolkningen. De socioekonomiska faktorerna är betydelsefulla.
            Spelandet har enligt Spelinstitutet ökat under de senaste åren.
            Den genomsnittlige spelaren använder mellan 500 och 600 kr per
            år. En storspelare omsätter upp till 200 000 kr per år. Redan
            2001 omsatte det spelande folket över 33 miljarder. Jag har här
            i debatten hört summor som 35 och 43 miljarder.
          </note>
          <note>
            Synen på spelandet har genomgått en dramatisk förändring, från
            ett synsätt där det ansågs inte vara allmänt accepterat till att
            bli en socialt integrerad företeelse i det sociala livet.
          </note>
          <note>
            De egentliga vinnarna vid spel är spelbolagen och staten. AB
            Svenska Spel, som dominerar den svenska spelmarknaden, omsätter
            runt 20 miljarder per år. År 2003 fick de ett överskott på 4 miljarder,
            varav 1 miljard gick till idrottsrörelsen och resten till statskassan.
            Jag kan dela Gunilla Tjernbergs uppfattning att det går för lite
            pengar till att behandla spelberoendet.
          </note>
          <note>
            Det är alltför vanligt att man, när spelberoendet växer, lägger
            en stor del av skulden på missbrukarna själva. I det sammanhanget
            får man aldrig glömma att tillgången till legala spel ökat kraftigt
            under de senaste åren. Och staten har ett stort ansvar, eftersom
            AB Svenska Spel är den dominerande spelbolagsaktören. Svenska
            Spel saknar i dag direktiv, motsvarande Systembolagets, för hur
            bolaget ska informera om de negativa skadeverkningar som spelandet
            innebär för den enskilde och samhället. Det räcker inte bara att
            ha ett telefonnummer som man kan ringa om man behöver hjälp.
          </note>
          <note>
            Vi anser därför att Svenska Spel av regeringen ska få direktiv
            som motsvarar de direktiv som Systembolaget har för sin verksamhet
            när det gäller information om skadeverkningarna. Jag yrkar därför
            bifall till reservation 15.
          </note>
          <note>
            Jag har också noterat att den borgerliga alliansen är splittrad
            i synen på en reglerad spelmarknad. Längst går Moderaterna, och
            de är ensamma om att i sin reservation föreslå att man ska öppna
            spelmarknaden för privata entreprenörer och att man ska sälja
            ut Svenska Spel.
          </note>
          <note>
            I motsats till denna politik förordar Vänsterpartiet att det
            ska finnas en reglerad spelmarknad förbehållen det allmännyttiga
            via staten och det ideella via folkrörelserna. Vi ser hur en rad
            kommersiella, internationellt verksamma spelbolag försöker med
            olika metoder angripa denna reglering för att kunna ta för sig
            av en stor och lukrativ spelmarknad.
          </note>
          <note>
            Utifall att EU:s tjänstedirektiv om att liberalisera de nationella
            spelmarknaderna genomförs skulle det få ödesdigra konsekvenser.
            I utskottsmajoritetens text till ställningstagande finns en del
            positiva skrivningar som vi tycker är bra, och vi hoppas att den
            svenska positionen vinner gehör i EU.
          </note>
          <note>
            Det finns starka skäl att behålla den reglerade spelmarknaden.
            Den möjliggör en närmare kontroll av spelandet, vilket är en förutsättning
            för effektiva åtgärder mot spelberoende och överdrivet spelande.
            Den möjliggör också att spelarnas förlorade pengar används till
            för samhället nyttiga ändamål, såsom till exempel idrott och föreningsliv.
          </note>
          <note>
            Herr talman! I jämförelse med andra länder börjar i vårt land
            fler unga spela vid låg ålder. Det innebär att vi också har väldigt
            unga spelmissbrukare. Detta kan bero på att de åldersgränser som
            finns inte följs. Undersökningar har gjorts som visar att flera
            ATG-ombud låtit ungdomar spela för uppseendeväckande stora summor
            vid upprepade tillfällen. Vi anser att kontrollen behöver skärpas
            och att tillståndet ska dras in om man bryter mot reglerna. Svaret
            som utskottsmajoriteten ger är att kontrollen finns och fungerar.
            Det stämmer inte med den verklighetsbild som vi har. Den är inte
            tillfredsställande.
          </note>
          <note>
            Vi anser att de här reglerna också behöver kompletteras med åldersgräns
            för köp av lotter och för att få spela på spel som innebär insatser
            av pengar och som i dag inte har en åldersgräns för köp av till
            exempel trisslotter och bingolotter. I utskottets ställningstagande
            sägs att Lotteriutredningen utreder detta. Vi kan i detta sammanhang
            hoppas att vi från utredningens sida får ett positivt ställningstagande
            om fler åldersgränser.
          </note>
          <note>
            Herr talman! Avslutningsvis har det i massmedier förekommit en
            rad uppgifter om olika negativa konsekvenser av kasinoverksamheten
            i Sverige, bland annat att de ansvariga för verksamheten inte
            tar ansvar för att motverka spelmissbruk. Det har till och med
            förekommit uppgifter om prostitution, pengatvätt och organiserad
            brottslighet. Den typen av verksamhet ska inte förekomma i ett
            statligt drivet kasino. Vänsterpartiet anser att den nu pågående
            utvärderingen av kasinoverksamheten även bör innefatta en förnyad
            prövning av beslutet att tillåta internationell kasinoverksamhet
            i landet. Jag yrkar därför bifall till reservation 19.
          </note>
          <note type="speaker">
            Anf. 78 KENT OLSSON (m) replik:
          </note>
          <note>
            Herr talman! Sällan har jag hört någon som varit så negativ i
            sin plädering som Siv Holma avsluta med att vara positiv till
            Svenska Spel.
          </note>
          <note>
            Jag kan bara klargöra en sak. Det vi vill ha är en reglerad spelmarknad.
            Vi har nämligen en väldigt oreglerad spelmarknad just nu. Jag
            nämnde i mitt inledningsanförande hur mycket som spelas oreglerat
            och hur mycket som spelas via Internet på de bolag som Siv Holma
            inte vill tillåta. Men de finns ju ändå!
          </note>
          <note>
            Om EU:s kommissionär säger att han ska se över tillstånden, varför
            vill inte Siv Holma ha en reglerad spelmarknad? Varför vill hon
            ha en oreglerad spelmarknad, där enbart Svenska Spel ska ha möjlighet
            att lägga ned stora pengar på marknadsföring? När det gäller utländska
            spelbolag har man sagt sig vilja se över också hur marknadsföringen
            sker.
          </note>
          <note>
            Min fråga är: Varför är det bra som det är nu? Det är ju verkligen
            inte bra. Jag har inte hört någon från majoriteten säga att det
            är bra med en spelmarknad där vi ändå har utländska spelbolag,
            där 84 % spelar på Internetsajter som ägs av utländska spelbolag.
            Detta är väl inte bra. Då är frågan: Varför vill inte Siv Holma
            att vi får en marknad där vi kan reglera?
          </note>
          <note type="speaker">
            Anf. 79 SIV HOLMA (v) replik:
          </note>
          <note>
            Herr talman! Olsson talar om att han gillar en reglerad spelmarknad.
            Men ändå har jag förstått av reservationen att Moderaterna vill
            sälja ut Svenska Spel och tillåta ytterligare privata spelentreprenörer.
            Den ekvationen får jag inte att gå ihop.
          </note>
          <note>
            Spel via Internet är ett stort problem, ett hot mot en kontrollerad
            spelmarknad. Där kan jag bland annat se att vi skulle behöva ändra
            vår svenska lagstiftning. Jag har förstått att Danmark har en
            lagstiftning som innebär att spel på utländska bolag via Internet
            översatts till danska förhållanden och betraktas som illegala
            spel, och därmed är de inte tillåtna.
          </note>
          <note>
            Så vi har en hel del att göra för att möta just den här oerhört
            aggressiva marknadsföringen som sker på Internet. Där är jag inte
            nöjd, men jag har inte samma verktyg för att möta detta som Moderaterna
            har. Jag tror inte på att en fri marknad klarar att ta socialt
            ansvar.
          </note>
          <note type="speaker">
            Anf. 80 KENT OLSSON (m) replik:
          </note>
          <note>
            Herr talman! Det förvånar mig inte att Siv Holma inte tror på
            konkurrens det är inte överraskande utan enbart på statliga monopol,
            trots det jag hört från Siv Holma under debattens gång om hur
            man inte sköter det sociala ansvaret och hur man ska minska marknadsföringen.
            Vi kan konstatera att vi har en marknad av i dag där det finns
            ett antal aktörer och där Svenska Spel är dominerande. Det finns
            utländska aktörer. Men det vill Siv Holma, om det nu är rätt uppfattat,
            förändra genom lagstiftning. Man säger inte att det är bättre
            att det finns ett antal aktörer som är beredda att jobba på ett
            ansvarsfullt sätt och se till att idrotten får samma pengar som
            de får nu. Min stora misstanke är att omsorgen om Svenska Spel
            egentligen är omsorgen om de skattepengar som kommer in till staten.
            Man talar väldigt mycket om idrottens pengar, men som jag nämnde
            förut här går inte majoriteten av spelpengarna till idrotten.
            Majoriteten går in i den reglerade svenska statskassan för att
            användas till annat. Min uppfattning är ganska klar. Det är det
            som Siv Holma skyddar, knappast spelandet. Det spelandet har vi
            ju redan i dag.
          </note>
          <note type="speaker">
            Anf. 81 SIV HOLMA (v) replik:
          </note>
          <note>
            Herr talman! Vänsterpartiet lägger väldigt stor vikt vid den
            sociala dimensionen, det vill säga hur vi på bästa möjliga sätt
            kan få bukt med problemet vad gäller spelberoende och att man
            har ett överdrivet spelande. Vi tror faktiskt att vi i det här
            sammanhanget har större möjligheter att kontrollera spelandet
            och klara de problem som spelberoendet medför genom att inte släppa
            marknaden fullständigt fri. Det heter så vackert att man ska ha
            etiska regler eller att man frivilligt går med på att betala ett
            visst antal skatter och att det ska ges till idrotten. Observera
            att det är på dessa spelbolags egna villkor! Där har inte vare
            sig Olsson eller jag någon möjlighet att ens föreslå i motioner
            att andelen av deras vinster ska gå till idrottsverksamhet eller
            ungdomsverksamhet.
          </note>
          <note>
            Jag tycker att vid ett rationellt sätt att se på de här frågorna
            är det som vi har ett mycket bättre system. Det är inte tillräckligt.
            Det behöver göras ytterligare för att vi ska kunna nå de ambitioner
            som vi vill nå.
          </note>
          <note type="speaker">
            Anf. 82 LARS-IVAR ERICSON (c):
          </note>
          <note>
            Herr talman! Spel är ett av våra käraste folknöjen. Nära nio
            av tio har spelat med pengar någon gång under det senaste året.
            Lite drygt tre av tio spelar varje vecka. Människor i nästan alla
            kulturer har spelat, och många spel har stått sig genom åren.
            Men den moderna tekniken ger oss ständigt nya spel. Det kan vara
            svårt att spela lagom mycket när det är så mycket som lockar.
            Drömmen om de stora vinsterna kan sluta i mänskliga tragedier.
          </note>
          <note>
            I dag har vi en reglerad spelmarknad. Det är ett system som vi
            inom Centerpartiet vill slå vakt om. Vi kan konstatera att Sverige
            i denna fråga inte skiljer sig från de andra EU-länderna som också
            försvarar den reglerade spelmarknaden.
          </note>
          <note>
            De internationella spelbolagen som angriper vår reglerade spelmarknad
            har en betydligt generösare återbetalningsandel än vad Svenska
            Spel och ATG har. Från Centerpartiet vill vi att våra svenska
            spelaktörer ser över sina jämförelsevis dåliga villkor och höjer
            utdelningen för att kunna konkurrera med övriga aktörer. Detta
            skulle medföra att fler spelade på Svenska Spels Internetspel
            än på den internationella spelmarknaden. En följdeffekt blir då
            mera spelinkomster och mera pengar till den svenska idrottsrörelsen.
          </note>
          <note>
            Herr talman! Spel kan brukas men förstås också missbrukas. Nu
            är vi inne på problemet med spelberoende. Vi konstaterar från
            Centerpartiet att Svenska Spel och ATG uppmärksammar spelandets
            avigsidor, men här kan mycket mer göras. Vi efterlyser ett ökat
            socialt och etiskt ansvarstagande. Vi gör detta eftersom spelberoendet
            verkat öka och också gå nedåt i åldrarna.
          </note>
          <note>
            Vi hör om den unge mannen som lånade 350 000 kr i sina föräldrars
            namn, utan att de kände till det förstås. Sedan spelade han bort
            pengarna. I det fallet var det spel på hästar, men farorna finns
            framför allt i de nya direktspelen med snabba vinster och naturligtvis
            snabba förluster.
          </note>
          <note>
            Spelforskaren Ove Svensson anser att 1 av 20 unga utvecklar ett
            problematiskt spelande. Han beskriver Sverige som ett nymornat
            land när det gäller spel om pengar. Unga möter ett större utbud
            än någonsin, men ingen hjälper dem att hantera det. I sin doktorsavhandling
            har han intervjuat 324 spelare i åldern 1517 år. De har fått svara
            på frågor om sitt spelande med två års mellanrum. Han noterar
            att spelproblemen har medfört att studieresultaten har gått i
            botten, förhållanden gått i kras och skulderna rakat i höjden.
            Han beskriver hur en ond cirkel kan ta form: Vardagen känns meningslös.
            Spelet ger en tillfällig känsla av mening. Ju mer den unge spelar
            desto mindre meningsfullt ter sig vardagslivet. I takt med att
            spelaren tappar kontakt med gamla kompisar och skolan eller arbetet
            fungerar sämre växer behovet av att spela ännu mer.
          </note>
          <note>
            Staten, Svenska Spel och spellokalernas ägare borde ta ett större
            ansvar för ungdomarna, anser Ove Svensson. Han tycker också att
            staten skulle satsa mycket mera på information till ungdomar och
            deras föräldrar och till vuxna som jobbar med unga i dagens samhälle.
          </note>
          <note>
            Jag har valt att lyfta fram Ove Svenssons undersökningsresultat
            eftersom vår normala bild av den spelberoende väl är familjeförsörjaren
            som spelar bort hem, företag och familj. Men spelberoende är någonting
            som finns i de flesta av livets skeden. Spelmissbruk är inte så
            lätt att upptäcka. Det luktar inte och syns inte lika tydligt
            som andra missbruk, men problemen kan vara precis lika allvarliga.
          </note>
          <note>
            Herr talman! Torsdagen den 6 oktober arrangerade Svenska Spel
            en konferens om spelglädje, trygghet och ansvar. En av den dagens
            programpunkter hade rubriken Illegalt spel och kriminalitet.
          </note>
          <note>
            Vi fick då veta att det finns ca 5 000 illegala spelautomater
            i Sverige och att det omsätts tre miljarder på dessa automater.
          </note>
          <note>
            Vi fick höra om hur en 15-årig pojke spelade bort 55 000 kr i
            en närbutik i Malmö.
          </note>
          <note>
            De illegala spelautomaterna kan vi hitta på bensinstationer,
            i tobaksaffärer och på andra ställen där människor samlas. På
            de illegala spelautomaterna finns det ingen åldersgräns och inga
            insatsbegränsningar. I spåren följer skulder, indrivningsverksamhet
            och annan brottslighet.
          </note>
          <note>
            Bakom spelen finner vi ofta den organiserade brottsligheten.
            Tills nu finns det få fällande domar och straffen är enligt dagens
            lagstiftning låga i förhållande till de stora pengar som finns
            att tjäna på verksamheten.
          </note>
          <note>
            Som en motvikt till dessa destruktiva förhållanden fick vi lyssna
            till en åklagare och två poliser från Malmö. De kunde berätta
            om hur de lyckats beslagta illegala spelautomater och hur rättegångar
            lett till kännbara fällande domar. Här fanns möjligheterna. De
            sade att om bara polisen ges resurser och får avdela folk till
            jakten på illegala spelautomater så kunde mycket hända inom en
            snar framtid.
          </note>
          <note>
            För Centerpartiet är det en självklarhet att polisen ska kunna
            prioritera och få resurser att ta itu med de aktuella problemen.
          </note>
          <note>
            Herr talman! Till sist en liten bild: Vi kan tänka oss alla dem
            som spelar som passagerare på en karusell en karusell som snurrar
            allt snabbare. En del sitter stadigt och mår bra. En del hoppar
            av. En del mår dåligt. Det gemensamma är att de deltar i en miljardkarusell
            som berör oss som medmänniskor och som politiker. Vi kan inte
            stoppa karusellen, bara se till att skadeverkningarna minimeras.
          </note>
          <note>
            Jag står naturligtvis bakom Centerpartiets reservationer, men
            yrkar bifall till reservation nr 4.
          </note>
          <note type="speaker">
            Anf. 83 LARS WEGENDAL (s):
          </note>
          <note>
            Herr talman! Som Nikos Papadopoulos förtjänstfullt har beskrivit
            är den här debatten om spel- och lotterifrågor ett motionsbetänkande
            som behandlar ett antal motioner inom det här området från 2003
            och 2004.
          </note>
          <note>
            Min tanke är inte att ta upp ett allmänt resonemang om den reglerade
            spelmarknad som vi har i vårt land. Jag tänker mer koncentrera
            mig på att lyfta fram några områden som behandlas i de avslagna
            motionerna.
          </note>
          <note>
            Först, herr talman, vill jag göra några konstateranden som vi
            har gjort även i betänkandet.
          </note>
          <note>
            Regeringen tillsatte en särskild utredare i maj förra året för
            att göra en bred översyn av den nuvarande lotterilagstiftningen.
            När man läser utredarens direktiv ser man att utredaren ska se
            över hur lagstiftningen ska anpassas till den marknadsmässiga
            och tekniska utvecklingen, men också till utvecklingen inom EG-rätten.
            Han ska dessutom beakta utvecklingens och förslagens inverkan
            på folkhälsan och de sociala skyddshänsynen. I direktiven finns
            en fråga som utredaren ska analysera med förtur, nämligen frågan
            om vinståterbetalning. Han ska där belysa de risker ur spelberoendesynpunkt
            som en ökad vinståterbetalning skulle medföra.
          </note>
          <note>
            Utredaren avlämnade ett delbetänkande kring den här frågan i
            mars i år. Han ska lämna sitt huvudbetänkande den 15 december
            i år. Därefter ska det naturligtvis remissbehandlas innan regeringen
            lägger en proposition i frågan.
          </note>
          <note>
            Jag vill också konstatera att regeringen tillsatt en särskild
            utredare med uppgift att utvärdera kasinoverksamheten i Sverige.
            När vi beslutade om den nya kasinolagen var detta en del av beslutet.
            Denna utredare ska redovisa sin utvärdering den 28 februari nästa
            år.
          </note>
          <note>
            Avslutningsvis vill jag konstatera att spel- och lotterimarknaden
            är en marknad som snabbt förändras. Olika spel som ett år är otroligt
            populära kan redan nästa år minska i popularitet. Spel som ett
            år kanske inte ens fanns i utbudet kan nästa år vara väldigt efterfrågat.
            Ett regelverk som ena året synes ändamålsenligt kan redan nästa
            år kännas gammalt och föråldrat.
          </note>
          <note>
            De här snabba växlingarna på marknaden har naturligtvis stor
            betydelse för de olika bolagens marknadsandelar, men också betydelse
            vad gäller lagstiftningens följsamhet.
          </note>
          <note>
            Man ser dessa växlingar även i de beskrivningar som görs i alla
            de motioner som vi hanterar. En beskrivning som gjordes när motionen
            skrevs för något år sedan kan i dag kännas helt inaktuell.
          </note>
          <note>
            Herr talman! De frågor som olika motionärer lyfter fram som viktiga
            och som också föranlett olika partier att lägga reservationer
            till betänkandet kan i stort delas in i tre grupper.
          </note>
          <note>
            Det handlar för det första om den reglerade spelmarknaden, om
            olika aktörers andel av marknaden och om hur överskottet från
            denna marknad ska disponeras. Som vanligt kan jag konstatera att
            de borgerliga partierna är djupt oeniga i sin syn på spelmarknaden.
          </note>
          <note>
            Moderaterna skiljer ut sig som vanligt till skillnad från sina
            systerpartier i övriga Norden, kan jag säga inom parentes genom
            att vilja avskaffa den reglerade spelmarknaden och öppna upp för
            privata entreprenörer och dessutom privatisera Svenska Spel. Det
            är ett djupt olyckligt ställningstagande, som, om det genomfördes,
            skulle få långtgående konsekvenser för både spelberoendet, de
            folkrörelseägda lotterierna och idrottsrörelsens finansiering.
          </note>
          <note>
            Även Folkpartiet har en annan uppfattning när det gäller utländska
            aktörers rätt att etablera sig i Sverige en uppfattning som majoriteten
            av den här kammaren inte delar.
          </note>
          <note>
            Övriga partier står upp för den reglerade spelmarknaden. Det
            känns tryggt, inte minst i dessa tider då de kapitalstarka, utländska
            spelbolagen gör allt för att bryta upp regleringen. Det känns
            också tryggt när man vet att de flesta EU-stater tydligt uttrycker
            att man vill att reglerna ska tas på nationell nivå och när man
            hör att den samlade europeiska idrottsrörelsen tydligt uttrycker
            sitt stöd för den nationella reglerade marknaden och för att just
            dessa frågor ska undantas från EU:s tjänstedirektiv.
          </note>
          <note>
            Herr talman! Det känns bra att borgerligheten är djupt splittrad
            i den här frågan, och att vi har en stabil majoritet i den här
            kammaren för den rådande ordningen. Det känns bra, inte minst
            när man nu hör EU-kommissionären Charlie McCreevy säga att han
            överväger ett antal överträdelseåtgärder mot flera länder när
            det gäller spelområdet, även om jag tror att hans uttalande mer
            är ett utslag av okunskap än en vilja till förändring.
          </note>
          <note>
            För det andra handlar motionerna och reservationerna också om
            spelbolagens regelverk och förmåga att leva upp till ett ansvarsfullt
            företagande. Inom det här området vill jag konstatera att det
            är många av de frågor som utredaren har att lägga fram förslag
            om. Det gäller inte minst marknadsföring och åldersgränser.
          </note>
          <note>
            Herr talman! I detta sammanhang finns också en alliansmotion
            en av de två som man lyckades prestera inom kulturutskottets beredningsområde
            förra året. Det är en motion som handlar om att öka trovärdigheten
            för spelbolagens årsredovisningar genom att låta externa revisionsbolag
            granska årsredovisningarna.
          </note>
          <note>
            Bakgrunden till motionen är att Svenska Spel i sina uppdrag från
            ägaren har ett ansvar att bedriva spel under kontrollerade och
            ansvarstagande former.
          </note>
          <note>
            Under början av förra året inledde man därför, som en del i detta,
            en diskussion med ett mycket känt revisionsföretag om upplägget
            och kostnaderna. Man kom tyvärr inte överens om det sistnämnda.
            Det innebar att representanten från revisionsföretaget började
            kontakta politiker för olika partier. Detta skedde främst vid
            förra årets spelakademi men även efter densamma.
          </note>
          <note>
            För min del hänvisade jag personen till bolagets styrelse, som
            ju måste vara den som beslutar hur revisionen ska läggas upp och
            till vilka kostnader. De borgerliga partierna fortsatte dock sina
            kontakter i sakfrågan, och det resulterade alltså i denna motion.
          </note>
          <note>
            För mig känns det väldigt konstigt att ett företag agerar på
            det sättet, att man skjuter politiker framför sig i sina strävanden
            att erhålla en affärsuppgörelse. Det känns också väldigt konstigt
            att man som politiker väljer att vara en del i detta spel.
          </note>
          <note>
            Nu resulterade allt detta i att det inte blev någon uppgörelse
            mellan bolagen men däremot en ganska omfattande bilaga i årsredovisningen
            där Svenska Spel beskriver sin roll i samhället när det gäller
            samhällsansvar och spelansvar. För oss i utskottsmajoriteten är
            detta ett stort steg i rätt riktning. Vi förutsätter att dessa
            redovisningar kommer att fortsätta och utvecklas.
          </note>
          <note>
            Herr talman! För det tredje är en av de centrala frågorna när
            det gäller spel- och lotterifrågor hur samhället och spelbolagen
            hanterar problemet med överdrivet spelande. Detta är naturligtvis
            oerhört viktiga frågor och egentligen det främsta motivet till
            att vi i de flesta länder har reglerade spelmarknader som i grunden
            förbjuder allt spelande om pengar utom det spelande som är kontrollerat
            och som man från samhällets sida tillåtit. I grunden är denna
            sektor alltså oerhört strikt behandlad, historiskt och i dag.
          </note>
          <note>
            Det innebär naturligtvis också att både samhället som sådant
            och de bolag som erhåller tillstånd att anordna spel har ett ansvar
            utöver det vanliga. När det gäller statens ansvar lät man för
            några år sedan Folkhälsoinstitutet utreda och lägga fram ett förslag
            om hur dessa insatser skulle hanteras, ett förslag som man nu
            i allt väsentligt följer. För åtgärder i enlighet med detta förslag
            har staten de senaste åren ökat anslaget från 4 miljoner till
            29 miljoner nästa år.
          </note>
          <note>
            Men som sagt har även bolagen ett särskilt ansvar, ett ansvar
            som man enligt min mening tar. Man satsar på utbildningskampanjer
            för sina ombud. Man ökar ålderskontrollerna och förändrar sina
            spel för att göra dem mindre farliga. Man drar in värdeautomatsspel
            där automaternas andel av restaurangens totala omsättning blivit
            för stor. Man anordnar seminarier i hela landet. Man är ledande
            i de internationella samarbeten som finns på det här området.
            Detta är en mycket positiv utveckling som vi inte får glömma när
            vi läser tidningarnas ofta negativa reportage och ser olika tv-kanalers
            reportage om olika företeelser på spelmarknaden.
          </note>
          <note>
            Herr talman! Det finns naturligtvis många fler frågor att ta
            upp i de här 80 motionsyrkandena. Det är oerhört viktiga frågor
            att diskutera. Jag är övertygad om att de frågor som jag inte
            tagit upp kommer att lyftas fram i den kommande replikrundan.
          </note>
          <note type="speaker">
            Anf. 84 KENT OLSSON (m) replik:
          </note>
          <note>
            Herr talman! Lars Wegendal är emot att tillåta utländska spelbolag
            att komma in på marknaden. Svenska Spel, vad jag förstår, är intresserade
            av att låta utländska bolag komma in på marknaden. Anledningen
            är att man inte tycker att den situation vi har just nu är bra,
            vare sig för Svenska Spel av konkurrensskäl eller för att få bort,
            som de säger, den oreglerade marknad som finns utanför det som
            enligt Lars Wegendal är det enda som ska finnas, nämligen Svenska
            Spel.
          </note>
          <note>
            Vad är det som gör att Lars Wegendal inte accepterar den situation
            som nu finns, det vill säga att vi har den stora andel utländska
            spelbolag som finns här men som enligt dig inte ska få finnas?
            Det är fråga nr 1.
          </note>
          <note>
            Fråga nr 2 som jag skulle vilja ställa till Lars Wegendal är:
            Varför håller man inte sina löften till idrottsrörelsen? Man talar
            väldigt mycket om att idrotten får så mycket pengar, men det är
            faktiskt så att idrotten endast får 50 % av det överskott som
            man tidigare beslutade att den skulle få 100 % av. Det innebär
            att idrotten har tappat en hel del pengar under den socialdemokratiska
            regeringen.
          </note>
          <note>
            Jag hinner med en tredje fråga som Lars Wegendal kan svara på
            sedan: Tycker han att det går att tala om socialt ansvar när man
            går ut med två stora annonser i den största svenska dagstidningen
            och talar om vilken lycka man får om man spelar på Svenska Spel?
            Är det något som han förknippar med socialt ansvarstagande?
          </note>
          <note type="speaker">
            Anf. 85 LARS WEGENDAL (s) replik:
          </note>
          <note>
            Herr talman! Kent Olsson påstår att Svenska Spel vill släppa
            marknaden fri det är ju det du egentligen säger. Det säger inte
            Svenska Spel. Däremot har Svenska Spel sagt att detta inte är
            en fråga som de har att avgöra, utan det är regeringens sak att
            avgöra hur spelmarknaden ska organiseras. Svenska Spel är ett
            statligt bolag som agerar på regeringens villkor.
          </note>
          <note>
            När det gäller de sociala skyddshänsynen, alltså skälen till
            att vi har en reglerad spelmarknad, har jag ett antal gånger försökt
            övertyga Kent Olsson om att det enda skäl som jag med bestämdhet
            kan hävda är de sociala skyddshänsynen. Det är det som man från
            EU-kommissionen och EG-domstolen har uttryckt är det enda motivet
            för de nationella reglerade marknaderna. Det tycker jag är viktigt.
          </note>
          <note>
            Detta sätts ju på prov nu när pokerspelen sätter i gång på Internet.
            Det är ett jättebekymmer. Jag hoppas att vi på något sätt kommer
            att hitta regler som gör att dessa pokerspel kan begränsas. Om
            det sedan innebär att man ger Svenska Spel en möjlighet att konkurrera
            på rimliga villkor på just den sektorn av spelmarknaden eller
            att man till exempel gör begräsningar, vilket jag tidigare har
            föreslagit, i banktransaktionerna för Internetsidorna vet jag
            inte. Någon lösning på detta måste vi dock hitta eftersom det
            tar en så pass stor del av den spelmarknad som vi har i dag.
          </note>
          <note type="speaker">
            Anf. 86 KENT OLSSON (m) replik:
          </note>
          <note>
            Herr talman! Jag ska ta detta helt kort eftersom Lars Wegendal
            ska få tid att svara på mina andra frågor: Det är faktiskt så,
            vilket även Lars Wegendal vet, att ledande personer inom Svenska
            Spel har sagt att man tycker att det vore bra om utländska spelbolag
            kom in så att vi kan få ordning på den marknad som finns nu.
          </note>
          <note>
            Sedan kom Lars Wegendal in på sociala skyddshänsyn. Där säger
            han att det är bra om vi utökar möjligheten för Svenska Spel att
            gå in på Internet och ha pokerspel. På vad sätt är det bra att
            vidga denna marknad? Blir det då inte, enligt ditt sätt att se
            på det, fler människor som spelar? Det kommer att ställa till
            större bekymmer, och så kommer man att annonsera i tidningarna
            på samma sätt som man nu har gjort om att spela poker på Svenska
            Spel. Är det något som du ser som positivt i det här fallet?
          </note>
          <note>
            Jag tror snarare att man kanske ser att man kan tjäna mer pengar
            på detta.
          </note>
          <note>
            Jag nämnde tidigare när jag talade om Ladbrokes att Ladbrokes
            var intresserade av att komma in på marknaden och därmed också
            på något sätt gemensamt kunna skapa ett antal regler mot spelberoende.
            Bland annat är Ladbrokes intresserade av att införa en del av
            de åldersgränser som vi talade om och som Svenska Spel inte har.
            Jag ser det som väldigt konstigt att man här framställer en del
            som väldigt positiv och en annan del som väldigt negativ. Det
            är ju faktiskt så att man vill komma in på marknaden, även från
            utländska spelbolag, genom att införa ett antal olika regleringar
            som Svenska Spel i dag inte har.
          </note>
          <note>
            Men skulle jag kunna få ett svar också på min fråga om Aftonbladet
            och annonserna: Är det socialt ansvar att på två stora sidor hänvisa
            till hur man kan vinna pengar och därmed spela för mer pengar?
          </note>
          <note type="speaker">
            Anf. 87 LARS WEGENDAL (s) replik:
          </note>
          <note>
            Herr talman! Jag förstår att jag har väldigt svårt att nå fram
            till Kent Olsson och hans sätt att tänka. Jag kan i och för sig
            förstå det: När Kent Olsson var uppe i talarstolen och beskrev
            den svenska spelmarknaden gjorde han det genom att läsa en annonsbilaga
            som Ladbrokes har givit ut. Det är lite märkligt, tycker jag.
          </note>
          <note>
            Kent Olsson måste förstå att problemet i dag är att det inte
            finns någon som helst kontroll när det gäller Internetsajterna.
            Det är därför som man i så fall skulle kunna ge Svenska Spel den
            möjligheten, eftersom det är ett kontrollerat spel. Det kan vi
            gå in och ändra, styra och ställa med precis vilken dag vi vill.
          </note>
          <note>
            Problemet är också, som någon av de andra talarna tog upp, att
            spelberoendet ökar. Man ser en direkt korrelation mellan införandet
            av pokerspelen på Internet och det ökande spelberoendet, speciellt
            i de unga åldrarna. Man har alltså ingen ålderskontroll eller
            annan kontroll som man har i Svenska Spel när det gäller de riskfyllda
            spelen.
          </note>
          <note>
            Sedan har vi annonserna. Nej, jag tycker inte att det är bra.
            Jag tycker också att det är vansinnigt att Ladbrokes fick möjlighet
            att annonsera i Aktuellt i Politiken, min egen partitidning. Det
            har jag kritiserat väldigt hårt. Men det gjorde man därför att
            det gick att ta bort domännamnet com från varumärkesnamnet. Då
            blev det bara, som jag tror att man kallade det, samhällsinformation.
          </note>
          <note>
            Jag tycker inte om den här typen av hård annonsering, det kan
            jag säga. Men det här är ju en av de frågor som utredaren ska
            titta närmare på och lägga fram förslag om den 15 december. Efter
            det hoppas jag att vi får en förnyad diskussion.
          </note>
          <note type="speaker">
            Anf. 88 GUNILLA TJERNBERG (kd) replik:
          </note>
          <note>
            Herr talman! Det sista som Lars Wegendal väldigt tydligt sade
            var att han inte tyckte om den här aggressiva marknadsföringen.
            Jag tyckte att det var bra att det sades så tydligt av företrädaren
            för majoriteten och Socialdemokraterna.
          </note>
          <note>
            Jag ska försöka att komma nära Lars Wegendal i den meningen att
            vi verkligen kan prata om det som det här gäller och inte hamna
            i några politiskt blockerande diskussioner, för då kommer vi aldrig
            fram i den här frågan.
          </note>
          <note>
            Jag skulle vilja ta upp den beskrivning som Länskriminalen i
            Stockholm har presenterat av Casino Cosmopol i Stockholm, alltså
            de anmälningar av brott som är gjorda 122 stycken till den 31
            augusti 2005. Man kan också säga att det här är brott som är direkt
            kopplade till Casino Cosmopol i Stockholm sedan starten 2003.
          </note>
          <note>
            Våldsbrott, hot mot tjänsteman och stölder är de vanligaste brotten
            liksom narkotikabrott, bruk och innehav inne på kasinot, och penningtvätt.
            Dessutom finns misstankar om prostitution. Jag hade med det i
            mitt anförande men jag tar upp det igen.
          </note>
          <note>
            Jag måste få gå till min reservation där jag uttrycker att det
            är viktigt att staten som ägare markerar att man icke accepterar
            detta inne på, i det här fallet, Casino Cosmopol. Jag kan inte
            bli tydligare än så. Jag vill höra Lars Wegendals syn på den här
            frågan.
          </note>
          <note type="speaker">
            Anf. 89 LARS WEGENDAL (s) replik:
          </note>
          <note>
            Herr talman! För att börja med annonserna vill jag säga att jag
            tycker att det är en tuff marknadsföring i dag. Det är stora summor
            som går till marknadsföring. Men självklart förklaras detta av
            att konkurrenterna, framför allt de Internetkonkurrenter som finns,
            också är relativt aggressiva när det gäller annonsering. Svenska
            Spel måste ju försöka ha kvar sin marknadsandel. Det är en del
            av förklaringen. Men, som sagt, det här kommer att analyseras
            närmare när utredaren lägger fram sitt förslag.
          </note>
          <note>
            När det gäller kasinot ska vi naturligtvis först komma ihåg att
            Gunilla Tjernberg var emot beslutet om kasinon. Det är grundläggande.
            Visst är det bekymmersamt att det pågår en massa kriminell verksamhet
            i kasinot eller vid kasinot och i övrigt i samhället. Det tycker
            jag inte är bra. Jag är övertygad om att hade länspolisen gjort
            motsvarande utredning på låt oss säga Spy Bar eller någon av de
            större restaurangerna här i Stockholm hade man stött på samma
            sak. Ja, man ska vara orolig för detta, och man ska sätta åt det
            så mycket som möjligt. Vi har oerhört strikta regler när det gäller
            kasinot.
          </note>
          <note>
            Sedan finns det ett antal frågor som har dykt upp som jag har
            lite svårt att tro på. Jag hörde någon som hade uttalat sig om
            prostitution inne på kasinot. Man kan faktiskt se när den här
            personen senast var på kasinot, eftersom man tar kort på alla
            som träder in. För hennes del hade det gått ett och ett halvt
            år sedan hon var på kasinot. Hon uttalade sig som om det var i
            går.
          </note>
          <note type="speaker">
            Anf. 90 GUNILLA TJERNBERG (kd) replik:
          </note>
          <note>
            Herr talman! Det är lite förbluffande att Lars Wegendal tar upp
            Spy Bar och i någon form jämställer den med Casino Cosmopol som
            alltså drivs av ett dotterbolag till Svenska Spel, och Svenska
            Spel är ett statligt bolag. Alldeles nyss i ett tidigare replikskifte
            sade Lars Wegendal att Svenska Spel agerar på regeringens villkor.
            Jag skrev upp det. Svenska Spel agerar på regeringens villkor,
            alltså har regeringen ett ansvar. Man kan inte jämföra det med
            vad som händer på Spy Bar, även om det som händer även där är
            oerhört allvarligt.
          </note>
          <note>
            Ska man kasta misstankar när det gäller vilken typ av brott som
            har begåtts eller inte lämnar vi väl prostitutionen och talar
            om att det är ett antal brott som är anmälda enligt Länskriminalen
            i Stockholm. Och i betänkandet säger majoriteten, som svar på
            min och Kristdemokraternas motion, att det är viktigt att staten
            som ägare markerar en olaglig verksamhet och att sådan inte får
            förekomma på Casino Cosmopol. Samtidigt säger man att det inte
            behövs något initiativ.
          </note>
          <note>
            Därför är det så viktigt för mig att än en gång få veta vad Lars
            Wegendal, Socialdemokraterna, säger om den rapport som länskriminalen
            har presenterat över 122 anmälningar av brott. Tar han avstånd
            ifrån det utifrån staten som ägare av Svenska Spel genom ett dotterbolag
            eller inte?
          </note>
          <note>
            Jag tror att det är väsentligt vad vi säger här i riksdagen i
            de här frågorna. Jag tror att det är oerhört väsentligt vilken
            debatt som förs härifrån, därför att jag är övertygad om att det
            spiller ut i samhället om vi visar att vi ignorerar frågor eller
            inte tar dem på allvar eller om vi tar dem på allvar och tar avstånd.
            Det är viktigt att Socialdemokraterna ger besked i just den här
            frågan, inte minst med tanke på att ansvarig minister Bosse Ringholm
            väldigt luddigt har talat om vad han tycker i frågan. Han har
            snarare inte sagt någonting alls åt det håll som jag skulle vilja
            att han gjorde klart för både Svenska Spel och svenska folket.
          </note>
          <note type="speaker">
            Anf. 91 LARS WEGENDAL (s) replik:
          </note>
          <note>
            Herr talman! Självklart, Gunilla Tjernberg, och jag hoppas att
            det har framgått av det jag har sagt också att det är oerhört
            viktigt att den här verksamheten utvärderas. Det är en ny verksamhet
            i landet, och det är en verksamhet där det finns väldigt mycket
            pengar inblandade. Dit kommer naturligtvis även kriminella människor,
            precis som de kommer till andra ställen. Men här finns det en
            möjlighet för dem att spela.
          </note>
          <note>
            Vi måste ha en väldigt strikt kontroll på allting som sker på
            kasinot. Det var utgångspunkten för kasinobeslutet också. I kasinobeslutet
            låg att vi skulle utvärdera det efter ett antal år, och den utvärderingen
            pågår nu. Jag har stort förtroende för dem som utvärderar den
            här verksamheten. De ska lägga fram sin rapport den 28 februari.
            Intill dess tar vi självklart stor hänsyn till vad länspolisen
            i Stockholm säger. Det är viktigt att man tillser från ledningen
            på Casino Cosmopol att så lite brottslighet som möjligt förekommer
            där.
          </note>
          <note>
            Jag kan bara som ett exempel från den här rapporten nämna vad
            det kan vara för typ av ärenden. Ett av de ärenden som betecknas
            som att man försökte tvätta pengar var en människa som kom in
            på Casino Cosmopol med en sedelbunt och ville växla in den till
            marker. Sedelbunten hade en gördel runt sedlarna. På den stod
            det Securitas. Det är klart att personalen reagerar! Det är ett
            av brotten. Nu säger jag inte att alla brott är sådana, men det
            finns sådana också bland alla de 122 brotten.
          </note>
          <note type="speaker">
            Anf. 92 HANS BACKMAN (fp) replik:
          </note>
          <note>
            Herr talman! Jag fortsätter på spåret spelberoende och marknadsföring.
          </note>
          <note>
            I betänkandet står att läsa att det inte finns några särskilda
            regler för den omfattande marknadsföringen av spel i dag. Med
            tanke på det ökande antalet spelberoende, inte minst fler unga
            spelberoende, undrar jag om inte Lars Wegendal anser att det är
            dags att införa särskilda regler, exempelvis regler om att korrekta
            uppgifter om vinstchans alltid måste anges i annonserna. Jag vet
            att det pågår en utredning där man ska ta ställning till sådana
            frågor, men tycker inte Lars Wegendal att det redan i dag skulle
            vara rimligt att åtminstone börja arbeta för en sådan lösning
            för att ge rimliga korrekta uppgifter till dem som vill spela?
          </note>
          <note type="speaker">
            Anf. 93 LARS WEGENDAL (s) replik:
          </note>
          <note>
            Herr talman! Jag är nog så gammalmodig att jag tycker att utredaren
            ska få säga sitt innan vi börjar diskutera förslagen. Det är naturligtvis
            inte bara ett förslag han kommer att lägga fram utan en massa
            olika förslag som ska hålla ned riskerna med marknadsföring. Det
            är det som det intressanta. Där vill jag avvakta utredarens förslag
            innan jag sätter ned foten definitivt om hur detta ska göras.
          </note>
          <note>
            Jag tyckte jag uttryckte mig hyggligt om omfattningen av den
            marknadsföring som spelbolagen har i dag. Det är inte bara Svenska
            Spel, utan det är naturligtvis också ATG och övriga.
          </note>
          <note>
            Något som jag tycker är bra är att spelbolagen själva tar ett
            ansvar i detta, att de själva sätter upp riktlinjer för vilka
            typer av annonser de ska ha, vad de ska försöka undvika och hur
            aggressiv annonseringen ska vara. Här tar de ett ganska hyggligt
            ansvar och försöker själva göra en begränsning. Det är ändå något
            positivt i allt detta. Det här kommer naturligtvis utredaren att
            väga in i de förslag som han så småningom kommer att lägga fram.
          </note>
          <note type="speaker">
            Anf. 94 HANS BACKMAN (fp) replik:
          </note>
          <note>
            Herr talman! Det må vara positivt. Men ändå finns helsidesannonser
            i till exempel Aftonbladet. Det duger inte riktigt att hela tiden
            hänvisa till att man väntar på framtida forskning när man ser
            att det finns en stor marknadsföring för hundratals miljoner.
            Vi skulle kunna vara snabbare i att göra ett ställningstagande
            i den här frågan.
          </note>
          <note>
            Jag hoppas att utredningen kommer fram till att den här åtgärden
            krävs. Jag vet inte hur mycket information Wegendal har om utredningens
            läge. När man pratar om spel brukar det handla om tipset. Tror
            Lars Wegendal att det kommer att landa i en 1:a, det vill säga
            fler regler för spelande och annonsering än i dag? Jag är mån
            om denna fråga, och jag skulle därför vilja höra en liten hint
            om ifall det blir en 1:a, X eller 2:a.
          </note>
          <note type="speaker">
            Anf. 95 LARS WEGENDAL (s) replik:
          </note>
          <note>
            Herr talman! Det beror på vem som har hemmamatch!
          </note>
          <note>
            Det här är en viktig fråga, och jag är övertygad om att utredaren
            tar det här på största allvar. Samtidigt måste vi titta på alternativen
            till den marknadsföring som sker. Marknadsföringen har minskat.
            När Regeringsrätten fattade beslut om de utländska bolagens rätt
            att annonsera, sänkte omedelbart Svenska Spel sin marknadsföringsbudget
            med 20 %. Det visar ändå på att det finns en vilja att försöka
            hålla ned detta. Men för att Svenska Spel ska kunna driva bolaget
            utifrån vad de är satta att driva måste de också balansera detta
            mot all annan annonsering. Risken är att om de minskar för mycket
            ökar de utländska bolagen sina marknadsandelar. Det är ett sämre
            alternativ. Där finns inte någon som helst kontroll över spelen.
            De spelar hur vilt som helst. Det finns inga åldersgränser eller
            någonting på de flesta av dessa sajter. Det är sämre.
          </note>
          <note>
            I det här sammanhanget måste man definiera vad marknadsföring
            är. Pokerspelen är de snabbast växande spelen, och i dag finns
            det tv-program om pokerspel. Av utredningar från inte minst USA
            framgår att genom att visa den typen av spel på tv och samtidigt
            visa banderoller i tv:n på vilket bolag som står bakom ökas spelet
            på den Internetsajten. Det är mycket negativt. Det kan vi inte
            heller kontrollera eftersom de tv-kanalerna sänds från ett annat
            land förstås! Då får vi inte lägga oss i.
          </note>
          <note type="speaker">
            Anf. 96 LARS-IVAR ERICSON (c) replik:
          </note>
          <note>
            Herr talman! Lars Wegendal var en av fyra personer från kulturutskottet
            som deltog i den spelkonferens som jag hänvisade till från talarstolen.
            Den ägde rum den 6 oktober. Där fick vi lyssna till programpunkten
            Illegalt spel och kriminalitet. Vi fick höra att det illegala
            spelandet är ett stort problem. Man räknar med 5 000 automater
            och en omsättning på 3 miljarder per år. Vi fick också höra om
            hur den illegala spelmarknaden organiserades av den brottslighet
            som finns spridd över hela landet och att det finns en trend att
            spelen är på väg ut i nya miljöer.
          </note>
          <note>
            De illegala spelautomaterna ger svåra sociala konsekvenser. Har
            Lars Wegendal några tankar om hur man skulle kunna åtgärda detta
            växande problem?
          </note>
          <note type="speaker">
            Anf. 97 LARS WEGENDAL (s) replik:
          </note>
          <note>
            Herr talman! Skulle jag få uppmana till ministerstyre skulle
            jag säga till justitieministern att klämma åt dem. Men det får
            han inte göra. Bekymret ligger i det.
          </note>
          <note>
            Det finns tre polisdistrikt i landet som har jobbat intensivt
            med just de illegala spelautomaterna. Jag tror att de är 3 000,
            inte 5 000. Men omsättningen är 3 miljarder eftersom man räknar
            med ungefär 1 miljon i omsättning per automat.
          </note>
          <note>
            Det är Malmö polisdistrikt det kanske heter Skåne Örebro och
            Göteborg. De har jobbat intensivt med detta. Malmö är de första
            efter Örebro som verkligen har lyckats med detta. Det visade sig
            på konferensen att det handlade mycket om att ha ett bra samarbete
            med åklagarmyndigheterna. Det måste vara en åklagare som vågar
            ta tag i detta. Det är inte lätt att ta detta igenom riksdagen,
            men de sade att lagstiftningen var riktig. Den fungerade. Det
            gick att klämma åt bovarna.
          </note>
          <note>
            Jag hoppas och tror att de övriga polismästarna i landet förstår
            den starka kopplingen som finns mellan de illegala automaterna
            och den övriga brottsligheten, ofta grova kriminella gäng som
            finansierar sin verksamhet via dessa automater, och verkligen
            försöker prioritera jagandet efter automaterna.
          </note>
          <note>
            Det finns tre bolag som prånglar ut automaterna. Jag hoppas att
            man på något sätt kan komma åt dem också, kanske inte direkt men
            genom att de driver en i grunden illegal verksamhet.
          </note>
          <note type="speaker">
            Anf. 98 LARS-IVAR ERICSON (c) replik:
          </note>
          <note>
            Herr talman! Det är viktigt med en skärpt lagstiftning på området
            och större befogenheter för Lotteriinspektionen att fullgöra sina
            åtaganden. Man ska ta till vara de resurser som finns exempelvis
            hos Malmöpoliserna. Vi hörde att det fanns två polismän som tillsammans
            med åklagaren var beredda att åka omkring i Sverige och ställa
            sina kunskaper till förfogande. Det handlar återigen om att polisen
            måste vara där problemen finns. Jag hoppas att det kommer att
            genomsyra den polisiära verksamheten i Sverige att man tar till
            vara resurserna.
          </note>
          <note>
            Du kan ju inte uppmana till ministerstyre, men du har ändå kontakten
            direkt in i regeringen. Du kan väl, när du träffar dina kolleger
            inom Socialdemokraterna, verka för att man jobbar intensivt mot
            de illegala spelautomaterna?
          </note>
          <note type="speaker">
            Anf. 99 LARS WEGENDAL (s) replik:
          </note>
          <note>
            Fru talman! Självklart, och jag har naturligtvis gjort detta.
            Det förstår Lars-Ivar också att det är ett ständigt pågående arbete.
            Jag vet att även andra aktörer runt detta försöker stimulera de
            olika länspolismästarna till att förstå vad detta egentligen handlar
            om, för det är kanske inte så enkelt. De har många olika typer
            av brott som de måste prioritera, så de får börja prioritera bland
            prioriteringarna.
          </note>
          <note>
            Men det viktiga för mig var just vid seminariet i alla fall att
            få klart för mig att lagstiftningen fungerar, att det kan gå att
            plocka in de här brottslingarna. Det gäller att det är lite djävlar
            anamma från de här poliserna. Sedan är det en väldigt kriminell
            omgivning som de får jobba i, så det är ett stort risktagande
            för de enskilda polismännen. Det måste vi också ta i beaktande
            när vi ställer krav på poliserna att de ska jaga de här brottslingarna.
            Det är som sagt oerhört stora pengar det handlar om, och det är
            pengar som går direkt ned i fickorna och finansierar andra kriminella
            verksamheter.
          </note>
          <note>
            Jag gör allt för att tala om för dem som har något mer att säga
            till om än vad jag har att det här är ett viktigt område att jobba
            med.
          </note>
          <note type="speaker">
            Anf. 100 MIKAEL JOHANSSON (mp):
          </note>
          <note>
            Fru talman! Det behövs en övergripande strategi för hur samhället
            ska kunna stödja ideella verksamheter i framtiden. Många verksamheter
            får stöd genom att överskottet från det svenska spelmonopolet
            fördelas till bland annat idrottsverksamhet. Idrotten är med andra
            ord spelberoende, och dess framtida finansieringsbas riskerar
            att bli rejält urholkad i takt med den utveckling vi för närvarande
            ser, där Internetspelbolagen tar en allt större andel av spelmarknaden.
          </note>
          <note>
            Vi i Miljöpartiet vill inte ha en avreglerad spelmarknad av flera
            skäl. Vi befarar ett ökat individuellt spelberoende med sociala
            tragedier som följd och med ökad belastning för kommunernas socialförvaltningar.
            Dessutom ser vi att pengarna till idrottsrörelsen minskar.
          </note>
          <note>
            Nu över till ett annat spelberoende. Enligt Spelinstitutet har
            130 000150 000 svenskar någon form av spelproblem, varav 25 00050
            000 är svårt spelberoende och behöver akut hjälp.
          </note>
          <note>
            De senaste åren har spelmarknaden förändrats. Till exempel lockar
            pokerspel på Internet alltfler. På Spelinstitutets telefonlinje
            har antalet samtal som rör nätpoker ökat väldigt tydligt det senaste
            halvåret eller året. Spelformen, nätpoker, marknadsförs flitigt
            i medierna, och tv sänder från pokerturneringar till exempel.
            Bland de spelberoende är män, unga och personer med utländsk bakgrund
            överrepresenterade, enligt Spelinstitutet.
          </note>
          <note>
            Nästan hälften av kommunerna har ingen handlingsplan mot spelmissbruk,
            visar en färsk undersökning från Vårdförbundet. Flera kommuner
            arbetar inte aktivt med spelberoende, eftersom varken hälso- och
            sjukvårdslagen eller socialtjänstlagen säger något om gruppen
            spelmissbrukare. De sociala följderna av spelberoende, där även
            anhöriga och vänner kommer till skada, behöver därför synliggöras.
          </note>
          <note>
            Vi har varit inne på diskussioner om det statliga kasinot. Med
            de kunskaper vi har i dag om penningtvätt och problem för dem
            som fastnar i spelmissbruk och deras anhöriga kan man faktiskt
            fråga sig om inte det bästa vore att stänga de statliga kasinon
            som hittills har öppnats.
          </note>
          <note>
            Jag yrkar därför bifall till reservation 19.
          </note>
          <note>
            När det gäller reklam för spel finns i dag ett förbud för icke-svenska
            spelanordnare att marknadsföra sina produkter i Sverige. Vi i
            Miljöpartiet tycker att ett förbud ska införas mot reklam, annonsering
            och marknadsföring av alla spel om pengar som även ska gälla svenska
            spelanordnare.
          </note>
          <note type="speaker">
            Anf. 101 BIRGITTA SELLÉN (c):
          </note>
          <note>
            Fru talman! Ingen, eller nästan ingen kanske man ska säga, har
            väl kunnat undgå den senaste tidens ständigt ökade flora av Internetbaserade
            spel. I dag kan man spela allt från roulette till Black Jack på
            nätet. Populärast är nätpokerspelet, som många påpekat i debatten.
          </note>
          <note>
            Den globala pokermarknaden utgörs av ca 200 pokersajter som delar
            på en vinst på ungefär 14 miljarder kronor per år, enligt uppgift
            i april, men förmodligen handlar det om ännu större vinster och
            ännu fler sajter. Eftersom spelandet ökar så snabbt är det väldigt
            svårt att veta hur många sajter det finns, hur mycket det spelas
            och så vidare. Den svenska och den internationella spelmarknaden
            är under så stor förändring att det känns angeläget att fundera
            över om vi har någon som helst chans att påverka utvecklingen.
          </note>
          <note>
            Den ökande internationaliseringen via spel på nätet har inneburit
            att alltfler svenskar spelar på spel som inte finns i legal form.
            Det finns exempelvis rapporter om att marknaden för Internetpoker
            har ökat med 600 % från november 2003 fram till 2004. Det är den
            senaste siffra som jag har lyckats hitta. Den har säkert blivit
            betydligt högre sedan dess.
          </note>
          <note>
            Företrädare för internationella spelbolag har i massmedier uppgett
            att de har 100 000 till 200 000 svenska kunder registrerade. Hur
            utbrett spelandet på nätpoker är i Sverige vet vi inte exakt.
            Enligt uppgifter i medier spelar svenskarna nätpoker för 200 miljoner
            kronor i veckan. Det innebär 10 miljarder svenska kronor per år.
            Det är i det närmaste ofattbara summor. Enligt andra uppgifter,
            till exempel en nätpokerrapport som är framtagen till Statens
            folkhälsoinstitut i april i år, spelas det för 100 miljoner varje
            dag. Det blir betydligt mer än de 200 miljoner i veckan som är
            den officiella siffran. Ja, det är svårt med exakta siffror eftersom
            de förändras. Ibland kan det kännas som att det är skrönor som
            sprids via olika rykten.
          </note>
          <note>
            Av allt som det spelas för internationellt är det naturligtvis
            en del som går tillbaka till landet i form av vinster och förhoppningsvis
            används för konsumtion inom landet. Men det är massor av pengar
            som bara flyter i väg ut ur vårt land, pengar som vi så väl behöver
            överskottet av inom landet, pengar som bland annat kan användas
            till att öka budgeten för spelberoendefrågor.
          </note>
          <note>
            Det har skett en markant ökning av antalet hjälpsökande som angett
            nätpoker som problemspel. Huvuddelen av dem är unga män under
            25 år, som flera andra också har sagt. För att spela Internetpoker
            krävs det att man har fyllt 18 år och har ett betalkort, säger
            spelbolagen. Dessvärre är detta något som inte går att kontrollera,
            därför att minderåriga skriver av sina föräldrars kontokortsnummer
            och använder dem för att spela på Internet. Det är många yngre
            tonåringar som har drabbats av spelberoende, och som följd av
            det drabbas naturligtvis hela familjen när man upptäcker att kontot
            är tömt.
          </note>
          <note>
            För ett år sedan beräknade man att cirka en halv miljon människor
            i Sverige var direkt eller indirekt drabbade av spelberoende,
            dels genom att ca 100 000 var direkt hjälpbehövande för sitt spelande,
            dels genom att de anhöriga hade drabbats av att den spelberoende
            lånat pengar, stulit pengar eller på annat sätt dragit in sina
            anhöriga i sina spelskulder.
          </note>
          <note>
            Siffrorna från Svenska Spel, som tål att återupprepas, visar
            att utländska aktörer har 84 % av spelmarknaden medan Svenska
            Spel och ATG har 8 % vardera. I maj förra året hade dessa utländska
            bolag 48 %. Det är en oerhört snabb ökning.
          </note>
          <note>
            Man kan också se att det främst är människor i åldersgruppen
            1829 år som spelar mest på Internetspelen. Detta oroar mig, för
            vi vet att unga under 30 år är speciellt intresserade av datorer.
            Det är till exempel en och en halv miljon unga som besöker Lunarstorm
            på nätet varje dag, och via nätet möter man spelreklam vare sig
            man vill det eller inte. Jag ser det på min dator varje dag när
            jag ska stänga ned datorn på kvällarna. Dessutom annonserar tidningar
            och TV 4 om utländska spel, fast det är förbjudet. För några veckor
            sedan fälldes ju Aftonbladet för att de hade annonserat för internationella
            spelbolag, men de bryr sig inte om det utan sätter gladeligen
            in nya annonser. De får så bra betalt att den bötesbot de får
            på 50 000 kr för olovlig annonsering inte spelar någon roll. De
            får så mycket mer för annonsen.
          </note>
          <note>
            Fru talman! Det finns ett potentiellt kasino i varje dator som
            är uppkopplad till Internet. Det gör att spel via Internet är
            tillgängligt i de flesta svenska hem och på de flesta arbetsplatser
            i dag. Det oroar mig som sagt, och jag anser att något måste göras
            från Sveriges regering och riksdag för att försöka få medborgarna
            att spela mer på nationella spel.
          </note>
          <note>
            Vad kan vi då göra från svensk sida? Vi i Centerpartiet har i
            vår kulturmotion kommit med några idéer om hur vi ska kunna behålla
            mer spel inom vårt eget land. Det effektfullaste förslaget, som
            vi ser det, är att ha en generösare återbetalningsandel. Vi vet
            att internationella spelbolag som Ladbrokes, Expekt och Unibet
            återbetalar mer än 90 %, och när det gäller nätpoker återbetalas
            drygt 80 %. Jag anser att vi kan påverka utvecklingen av det ökade
            olagliga Internetspelet genom att återbetala större procent till
            spelarna från Svenska Spel och ATG. Därmed kan vi förmå människor
            att intressera sig mer för de svenska spelen.
          </note>
          <note>
            När jag säger det tänker säkert en del av er som lyssnar: Det
            är väl ansvarslöst, för då ökar säkert antalet spelberoende. Mitt
            svar är då att genom att få fler att spela på svenska spel kan
            vi få bättre kontroll på spelandet, och vi får in mer pengar till
            staten, vilket ger oss större möjligheter att öka budgeten för
            att just hjälpa spelberoende.
          </note>
          <note>
            Kan vi då i Sverige få bättre kontroll än de internationella
            spelbolagen så att inte till exempel minderåriga spelar? Enligt
            Svenska Spel själva har de förutsättningar att följa lagstadgade
            åldergränser genom att bland annat göra kontroller av åldern innan
            varje enskilt speltillfälle. För att försöka motverka att alltför
            många blir spelberoende kan de också lägga upp en spelbudget,
            spärra konton och ha speltak för spelarna. De internationella
            spelbolagen intresserar sig knappast för det. De vill tjäna pengar.
          </note>
          <note>
            Svenska Spel bör därför få tillstånd av regeringen att öppna
            spel via Internet. Jag vet att idrottsministern arbetar för det
            i Regeringskansliet, för det sade han vid Spelakademins seminariedagar
            i Visby tidigare i höst. Han har också i förra veckan, när jag
            frågade honom personligen, sagt att regeringen håller på att bereda
            detta ärende och att det planeras bli klart under hösten.
          </note>
          <note>
            Fru talman! Jag står bakom de motioner som vi har, men Lars-Ivar
            Ericson har redan yrkat bifall till reservation 4 under punkt
            1.
          </note>
          <note>
            Sedan kan jag inte låta bli att kommentera en sak, trots att
            Vänsterpartiet inte längre är kvar i kammaren. De anklagade oss
            i alliansen för att vi är oense i den här frågan. Då kan man börja
            fundera. Varför ska vi alltid få det slängt i halsen på oss? Hur
            oense har vi inte sett att regeringen med sina stödpartier har
            varit nu under hösten för att inte tala om den fråga som vi debatterar
            i dag! Där har alltså varken Vänsterpartiet eller Miljöpartiet
            ställt sig bakom kasinon, och Vänsterpartiet är inte heller överens
            med de andra om anslaget till spelberoende. Ibland känns det som
            att man kastar sten bara för att det är roligt.
          </note>
          <note type="speaker">
            Anf. 102 ANNE-MARIE EKSTRÖM (fp):
          </note>
          <note>
            Fru talman! I går kväll fick jag ett erbjudande om att tjäna
            pengar. Jag skulle bli ambassadör. Jag skulle bli ambassadör för
            ett spelbolag och jag skulle värva medlemmar, människor som ville
            vara med och spela i spelbolaget. Detta är ett spelbolag som inte
            är Svenska Spel, men det bedriver verksamhet i Sverige. Det är
            ett bolag som är knutet till Socialdemokratiska partiet och till
            IOGT-NTO. Dem som jag värvade skulle få 50 kr att börja spela
            för. Jag har ett annat exempel. Eftersom jag inte hade spelat
            på väldigt länge skulle jag kunna få 100 kr extra att spela för
            om jag satsade 100 kr. Jag ställer mig frågan: Står verkligen
            Socialdemokratiska partiet bakom denna typ av aggressiv marknadsföringsreklam
            för ett spelbolag för att locka människor att spela? Jag anser
            att det är djupt oetiskt. Var finns det sociala ansvaret?
          </note>
          <note>
            Fru talman! För att ingen ska tro att jag har blivit spelberoende
            vill jag säga att sanningen är att jag inte har spelat på det
            här kontot mer än när jag öppnade det för att se hur det fungerade.
            Jag öppnade ett konto på Svenska Spel och på det här bolaget.
          </note>
          <note>
            Fru talman! Föreningar har i alla år skaffat inkomster genom
            lotterier. När jag var liten cyklade jag runt på landet och hjälpte
            mormor sälja lotter till kyrkliga syföreningen. Risken för att
            den som köpte en lott skulle bli spelberoende var minimal. Hastigheten
            på den lottförsäljningen var inte särskilt hög. Den berodde på
            hur snabbt jag cyklade och hur långt det var mellan husen. Men,
            fru talman, att spela på Internet går blixtsnabbt. Några klick
            eller drag med musen så är en skraplott färdigskrapad. Sedan kan
            man välja att satsa på kvitt eller dubbelt. Och när pengarna är
            slut är det, om man har en Internetbank, hur lätt som helst att
            föra över nya pengar till sitt spelkonto att spela för.
          </note>
          <note>
            Fru talman! Även om spelbolagen sätter gränser för hur mycket
            man får spela varje dygn och skriver om vart man ska vända sig
            om man är spelberoende tycker jag inte att det här är rätta sättet
            att locka människor till att spela ansvarsfullt. Jag tycker, som
            jag sade tidigare, att det är djupt oetiskt och att man inte tar
            sitt sociala ansvar.
          </note>
          <note>
            Fru talman! Jag håller med om Folkpartiets ståndpunkt att de
            svenska spelbolagen måste ha rimliga villkor för att stå sig i
            konkurrensen. Men möjligheten att erbjuda gratisspel på det här
            sättet är att gå för långt. Det är också angeläget att regeringen
            tar en debatt på EU-nivå om hur man ska komma till rätta med sådana
            här problem. Och, fru talman, den motion som jag skrev för ett
            år sedan är inte inaktuell. Fortfarande erbjuder Internetspelbolagen
            gratisspel. Spelen har bara bytt namn. Nu heter de Sverigebingo
            i stället för Femman-lotter eller vad det nu kan vara. Till sist
            vill jag bara anföra att jag hoppas att utredarna tar med detta
            i sin utredning när det gäller att se över lotterilagen, och självklart
            står jag bakom Folkpartiets reservationer.
          </note>
          <note>
            Överläggningen var härmed avslutad.
          </note>
          <note>
            12 § Utveckling av nya bilmotorer och alternativa drivmedel
          </note>
          <note>
            Föredrogs
          </note>
          <note type="speaker">
            Anf. 103 KRISTER HAMMARBERGH (m):
          </note>
          <note>
            Fru talman! Svensk fordonsindustri är tekniskt världsledande.
            Den är viktig för vårt lands välfärd och något att vara stolt
            över som svensk. I dag sysselsätter den 400 000 personer. Det
            går inte heller att underskatta betydelsen för svensk ekonomi.
            I dag är nettoexportvärdet 48,4 miljarder kronor.
          </note>
          <note>
            På sikt är det viktigt att vi åstadkommer hållbara och effektiva
            kommunikationssystem. Det är system som måste vara bra för miljön,
            som tryggar ett fortsatt transportarbete och som inte leder till
            onödigt höga kostnader.
          </note>
          <note>
            På sikt kommer oljan att behöva ersättas som drivmedel. Det är
            uppenbart. Vilket eller vilka drivmedel som tillhör framtiden
            är däremot vanskligare att uttala sig om. Där finns fortsättningsvis
            mycket att göra.
          </note>
          <note>
            Det finns en betydande forskning, och den är viktig. Där är också
            Sveriges deltagande viktigt. Det arbetet måste vara långsiktigt,
            professionellt och internationellt slagkraftigt. Det är av största
            vikt att vi säkerställer att den forskningen vilar på en vetenskaplig
            grund för att kunna konkurrera internationellt.
          </note>
          <note>
            I vår reservation i betänkandet pekar vi på behovet av teknikneutralitet
            för att utvecklingen inte ska stoppas. Den största otjänst som
            politiken kan göra för en bra utveckling är att man går in och
            lägger fram förslag som ensidigt gynnar vissa drivmedel. Då upphör
            nämligen alla drivkrafter att utveckla något nytt. Det är så man
            stoppar utveckling.
          </note>
          <note>
            Ett typexempel på hur man inte ska göra är förslaget om att tvinga
            dem som säljer drivmedel att tillhandahålla ett så kallat förnybart
            drivmedel. Det finns en proposition aviserad till den 20 oktober.
            Förslaget har tidigare behandlats av Lagrådet. Förslaget innebär
            att man ska tvinga dem som säljer drivmedel att tillhandahålla
            ett förnybart bränsle. I praktiken innebär det i dag etanol eftersom
            det knappast kommer att finnas tillgång till något annat förnybart
            drivmedel för närvarande. Detta riskerar att stoppa fortsatt teknikutveckling
            av andra drivmedel.
          </note>
          <note>
            I grunden är det en feltanke. När vi nu har en ökad efterfrågan
            på fordon som använder förnybara bränslen kommer naturligtvis
            även de som säljer drivmedel att tillhandahålla detta.
          </note>
          <note>
            Utredningen som föregick förslaget konstaterade själv att förslaget
            man lade fram hade mängder med nackdelar och brister.
          </note>
          <note>
            Lagrådet har behandlat förslaget. Det gjorde man den 9 september.
            Det är en fullständigt nedgörande kritik. Man skriver:
          </note>
          <note>
            Över huvud taget synes förslaget inte ha beaktat samverkan mellan
            tillgång på drivmedel och fordon, distributionen och prissättningen;
            förslaget riskerar att medföra att ett stort distributionssystem
            byggs upp utan att det finns förnybara drivmedel, leverantörer
            i grossistledet eller fordon som använder förnybara drivmedel.
            Vidare kan konstateras att på kort sikt etanol är det enda realistiska
            drivmedelsalternativet och att förslaget, fast det i sig är teknikneutralt,
            därför riskerar att gynna etanolbaserad teknik framför annan teknik.
          </note>
          <note>
            Lagrådet hävdar vidare att förslaget inte går att använda som
            grund för lagstiftningen, detta inte minst på grund av de brister
            som förslaget har gentemot de fria rörligheterna och den gemenskapsrättsliga
            grunden.
          </note>
          <note>
            I dag har man justerat förslaget lite grann. Men det är uppenbart
            att den tid som återstår till ikraftträdandet den 1 februari nästa
            år inte är tillräcklig. Omställningstiden för de berörda säljställena
            är minst sagt kort. Många anläggningar som i dag inte säljer förnybara
            drivmedel uppges i motiveringen vara så utrustade att de kan använda
            befintlig utrustning. Det finns inga uppgifter i utredningen om
            dem. Och vid de säljställen som saknar sådan utrustning kommer
            det att krävas avsevärda investeringar. 2 400 av 4 000 säljställen
            kommer att tvingas till investeringar. Även om de minsta säljställena
            har undantagits efter kritik bävar jag för konsekvenserna för
            landsbygden. Vilka stationer kommer i framtiden att tvingas slå
            igen? Vad innebär det för de små samhällenas fortlevnad där bilen
            är en nödvändighet?
          </note>
          <note>
            Dessa åtgärder kräver myndighetstillstånd. Hur ska det ske till
            den 1 februari? Man måste praktiskt kunna verkställa det. Går
            det till den 1 februari? Räddningsverket skrev ett remissvar där
            man också upplyste om att det är en ytterst begränsad grupp som
            får utföra nya installationer. Hur ska man hinna med det till
            den 1 februari?
          </note>
          <note>
            Detta är alltså ett typexempel på hur man kan bromsa utvecklingen
            av ny teknik genom att politiker går in och pekar på vilken teknik
            som ska användas.
          </note>
          <note>
            Över huvud taget tycks politiken när det gäller driften av fordon
            ha blivit ett ganska osammanhängande lapptäcke. Det finns ytterligare
            ett exempel i budgetpropositionen, och det är förmodligen ett
            förslag som har kommit till i syfte att man vill kompensera den
            ena av de svenska personbilstillverkarna för effekten av tvånget
            att sälja just alternativa drivmedel eftersom det gynnar etanol.
            Därför införs det nu en skattelättnad för det andra alternativa
            drivmedlet som är tillgängligt, nämligen gas. För bilar som drivs
            med gas reduceras förmånsvärdet på tjänstebilar, vilket innebär
            att gasdrivna bilar blir billigare att inneha än etanolbilar.
            Politiken hänger inte ihop. Vad regeringen de facto gör är att
            i praktiken tvinga mackarna att sälja etanol och att skattemässigt
            gynna fordon som använder gas. Politiken hänger inte ihop. Jag
            yrkar bifall till reservation 1.
          </note>
          <note type="speaker">
            Anf. 104 YVONNE ÅNGSTRÖM (fp):
          </note>
          <note>
            Fru talman! Fordonsindustrin är oerhört viktig för Sverige. Det
            är en av de industrisektorer som i dag drar den svenska ekonomin.
            Trycket på att vi ska få miljövänliga fordon blir allt större.
            Därför måste vi självfallet hjälpas åt att stimulera utvecklingen
            av Sveriges position som ledande tillverkare av miljöfordon. Samtidigt
            måste användningen av nya och miljövänliga drivmedel öka så snabbt
            som möjligt.
          </note>
          <note>
            EU:s direktiv om främjande av användningen av biodrivmedel och
            andra förnybara drivmedel innebär att den minsta andelen sådana
            drivmedel ska vara 2 % och att målet ska uppnås i slutet av år
            2005. Men Sveriges riksdag har ställt sig bakom näringsutskottets
            förslag att nivån ska sättas till 3 %. Efter ett besök med utskottet
            i Brasilien förra året, där vi fick veta att man blandade in 20
            %, tror jag att vi kan höja nivån, även om vi inte kan gå så långt
            med tanke på vårt kalla klimat.
          </note>
          <note>
            Ett antal utredningar har gjorts, och forskning pågår. Men i
            dagsläget har, enligt Folkpartiets, Moderaternas och Kristdemokraternas
            uppfattning som framförs i reservation 1, regelsystem och styrsystem
            blivit ett oöverskådligt lapptäcke av skatter och regler. Och
            vi anser alltså att hela området måste ses över. Men det är väldigt
            komplicerat. Det är många utskott inblandade miljö- och jordbruksutskottet,
            skatteutskottet och näringsutskottet. Men näringsutskottets ansvarsområde
            gäller främst energifrågorna samt forskning och utveckling. Och
            vi har i vår reservation begränsat oss till i första hand dessa
            områden.
          </note>
          <note>
            Målet är givetvis att åstadkomma hållbara och effektiva kommunikationssystem.
            Därför måste, vilket redan har betonats, koldioxidutsläppen och
            användningen av fossila bränslen minskas mycket kraftigt.
          </note>
          <note>
            Det är mycket positivt att EU-länderna gör gemensam sak för att
            utveckla denna omställning. Någon som jag talade med privat sade
            litet skämtsamt att vi kanske skulle utrusta alla bilägare med
            en egen liten apparat för hembränning av bilbränsle. Nej, det
            är givetvis ingen utväg, men alla sätt bör kanske prövas.
          </note>
          <note>
            Det finns ett stort antal styrmedel på skatteområdet. Och enligt
            vår mening är det mycket viktigt att de är teknikneutrala. Vi
            ska inte fokusera på vilken teknik som används utan på resultaten.
            Vi får inte reglera till förmån för ett enda bränsleslag, vilket
            Krister Hammarbergh var inne på och vilket man i dag också ser
            en risk för, till exempel att gasdrift skulle prioriteras vid
            val av fordon som åsätts lägre värde som tjänstebilar.
          </note>
          <note>
            Forskningen på fordons- och drivmedelsområdet måste vara långsiktig,
            professionell, internationellt gångbar och konkurrenskraftig.
            Vår svenska fordonsindustri är, som jag sade i början av mitt
            anförande, en av våra viktigaste industrier som med sina kringnäringar
            sysselsätter nära 400 000 personer. Därför måste vi alla hjälpas
            åt att behålla den och föra den framåt. Även om det finns vissa
            skillnader i ställningstaganden till olika motionsyrkanden i utskottsbetänkandet
            är jag övertygad om att samtliga ledamöter i näringsutskottet
            har den viljan. Jag yrkar bifall till reservation 1.
          </note>
          <note type="speaker">
            Anf. 105 MIKAEL OSCARSSON (kd):
          </note>
          <note>
            Fru talman! Socialdemokraterna, Vänsterpartiet och Miljöpartiet
            talar inte sällan med stora ord om sin politiks långsiktiga hållbarhet.
            Men faktum är att dagens transportpolitik och klimatpolitik präglas
            av kortsiktighet och symboliska åtgärder.
          </note>
          <note>
            I inledningen till det debatterade betänkandet anför utskottsmajoriteten:
            Det är inte möjligt att i dag peka ut de miljömässigt och ekonomiskt
            bästa lösningarna när det gäller framtidens fordonsdrift. Därför
            utgår utskottet från att även fortsättningsvis olika bränslen
            och system analyseras i regeringens arbete.
          </note>
          <note>
            Trots denna påstådda insikt om vikten av långsiktigt tänkande
            har Socialdemokraterna med sina stödpartier valt att snäva in
            utvecklingen av alternativa bränslen genom att ställa upp på hårda
            och kortsiktiga krav på landets bensinstationer.
          </note>
          <note>
            Alla större bensinmackar, 2 400 sådana, ska tvingas sälja minst
            ett förnybart drivmedel, enligt ett lagförslag som regeringen
            väntas avlämna nästa vecka. Det här ska träda i kraft den 1 februari
            2006. Förslaget kommer att läggas fram trots kritik från tunga
            remissinstanser och från Lagrådet.
          </note>
          <note>
            Bland annat Naturvårdsverket, Energimyndigheten och Petroleuminstitutet
            har ifrågasatt regeringens sätt att styra utvecklingen av fordon
            och bränslen. De anser att kraven på en snabb utbyggnad ensidigt
            gynnar etanol som alternativbränsle, på biogasens och andra förnybara
            drivmedels bekostnad. Också Lagrådet har avstyrkt förslaget med
            motiveringen att omställningstiden är för kort och att risken
            finns att stora distributionssystem byggs upp utan att det finns
            tillgång till förnybara drivmedel.
          </note>
          <note>
            Fru talman! Kristdemokraterna anser att de politiska styrmedlen
            måste vara teknikneutrala. Styrmedel får inte utformas så att
            de i praktiken stoppar eller bromsar teknikutvecklingen exempelvis
            genom reglering till förmån för ett enda bränsleslag. Inom ramen
            för strikta miljökrav ska prioriteringen mellan olika energikällor
            och produktionsmetoder överlåtas åt medborgarna och företagen.
          </note>
          <note>
            Det är angeläget att satsa på energiforskning och energiteknisk
            forskning. Forskningen på fordons- och drivmedelsområdet bör vara
            långsiktig och internationellt gångbar. Nationella lösningar och
            låsningar måste undvikas. De politiska insatserna måste omfatta
            ett brett fält. Detta bör även ske genom europeiska satsningar,
            så som nu har skett genom försök med bränslecellsbussar.
          </note>
          <note>
            Transportsektorns utsläpp behöver sättas i ett tydligare europeiskt
            sammanhang och miljömålen närmare knytas till de politiska styrmedlen.
            Det centrala instrumentet i denna politik bör vara systemet för
            handel med utsläppsrätter för växthusgaser. Transporternas utsläpp
            bör så snart som möjligt, i praktiken år 2008, bli en del i det
            system för industrins koldioxidutsläpp som införts år 2005.
          </note>
          <note>
            Den fråga som jag kommer tillbaka till är således varför riksdagsmajoriteten
            väljer att gå emot tunga remissinstanser som Naturvårdsverket,
            Energimyndigheten och Petroleuminstitutet för att införa ett regelverk
            för bensinstationer som ensidigt gynnar ett visst alternativt
            bränsle detta trots att vi nu i näringsutskottets betänkande påpekar
            att det i dag inte finns
          </note>
          <note type="speaker">
            Anf. 106 TREDJE VICE TALMANNEN:
          </note>
          <note>
            Jag vill erinra om att förslaget till beslut handlar om det som
            finns i betänkandet. I debatten tillåter jag så att säga en viss
            referensram till sådant som ligger i utredningar. Men när vi hänvisar
            till de beslut som ska fattas i riksdagen handlar det om det som
            finns i betänkandet.
          </note>
          <note type="speaker">
            Anf. 107 MIKAEL OSCARSSON (kd):
          </note>
          <note>
            Fru talman! Jag tackar för den upplysningen men vill ändå ställa
            frågan till utskottsrepresentanterna.
          </note>
          <note>
            Slutligen yrkar jag bifall till vårt förslag.
          </note>
          <note type="speaker">
            Anf. 108 HÅKAN LARSSON (c):
          </note>
          <note>
            Fru talman! Många, och alltfler, tecken tyder på att det vad
            gäller växthuseffekten går fortare än vi kanske tidigare trott.
            Dessutom kommer oljan att sina. Man talar i dag om att oljan i
            framtiden kommer att kvoteras, kanske redan om femtio år.
          </note>
          <note>
            För att möta den utmaningen gäller det att vi påskyndar teknik-
            och bränsleskiftet. Det är naturligtvis en utmaning men en utmaning
            som också innehåller stora möjligheter för framtiden.
          </note>
          <note>
            Vi i Centerpartiet menar att målet bör vara att man efter år
            2015 inte bör få sälja nytillverkade fordon som drivs med fossila
            bränslen, med bensin och diesel. För att nå dit krävs det naturligtvis
            forskning. Det är glädjande att även regeringen nu inser att anslaget
            till energiforskning måste höjas efter tidigare neddragning. Som
            sagts här tidigare ska den forskningen självfallet vara teknikneutral.
            I dag vet vi ju inte vad som är de verkligt stora bränslena i
            framtiden. Därför måste vi ha en omfattande forskning på det här
            området.
          </note>
          <note>
            I betänkandet tas utvecklingen av nya bilmotorer och alternativa
            drivmedel upp. Även om det kommer att behövas mycket forskning
            finns det redan i dag fungerande motorer som kan drivas exempelvis
            med etanol, biogas och syntetisk diesel. Jag kör själv sedan en
            tid tillbaka en etanoldriven bil, och det fungerar alldeles utmärkt.
          </note>
          <note>
            Det är också glädjande att Saab och Volvo mer på allvar börjar
            inse att miljöbilarna är en viktig marknad och hör framtiden till.
            Det gäller att skynda på utvecklingen. I dag är det framför allt
            etanol men också biogas som är de möjliga bränslena. Där har vi
            börjat, men det finns mycket att åtgärda framöver.
          </note>
          <note>
            I Brasilien lär etanolbilarna i dag stå för 68 % av nybilsförsäljningen.
            Dit är det ju väldigt långt i den svenska situationen. Men även
            med dagens traditionella förbränningsmotorer kan andelen etanol
            och alkohol kraftigt ökas genom en ökad låginblandning, så det
            är också en åtgärd som kan vidtas ganska snabbt.
          </note>
          <note>
            Vi tror att teknikskiftet bör påskyndas genom olika stimulanser.
            Detta har vi tagit upp exempelvis i vår budgetmotion. Det handlar
            om att sänka förmånsvärdet för tjänstebilar som drivs med miljövänliga
            bränslen och om att ge de privatpersoner skatterabatt som köper
            en miljöbil. Kommuner, landsting och stat har självfallet ett
            stort ansvar liksom biluthyrningsfirmorna när det gäller att köpa
            miljöbilar vid sina upphandlingar. På så sätt kan man snabbare
            skapa en marknad exempelvis för etanol och biogas runtom i landet.
            Då blir det lönsamt för bensinstationerna att investera i miljöpumpar.
            Det är en klart bättre väg att gå än att tvinga bensinstationerna
            att investera. Risken är, som tidigare sagts här, stor att en
            del bensinstationer inte minst i den glesare delen av landet tvingas
            slå igen. Det kan inte vara ett syfte i sammanhanget.
          </note>
          <note>
            Övergången till miljövänliga bränslen är en stor industriell
            utmaning en utmaning, som jag tidigare sade, med stora möjligheter.
            I Örnsköldsvik finns det nu en pilotanläggning där man tar fram
            etanol ur barrskogsråvara. Det finns också förutsättningar för
            att etablera en industri i full skala.
          </note>
          <note>
            I dag importeras det mesta av etanolen från Brasilien, men utmaningen
            för framtiden bör vara att producera etanol i stora volymer genom
            att ta i bruk outnyttjad kapacitet från såväl svenska åkrar som
            svensk skog. Ökad självförsörjning med drivmedel är en eftersträvansvärd
            målsättning som vi bör ta itu med.
          </note>
          <note>
            Potentialen är mycket stor. Eldsjälen bakom denna utveckling,
            Per Carstedt i Örnsköldsvik, menar att norra Sverige sitter på
            toppen av en guldklimp. Här finns kunskap om fibrer, skog, processindustri
            och styr- och reglerteknik just den kunskap som behövs för att
            utveckla etanolproduktion i stora volymer.
          </note>
          <note>
            Det är dags att göra en ordentlig satsning på forskning och utveckling
            när det gäller alternativa drivmedel. Mycket kan, som sagt, göras
            redan nu. En storsatsning på etanolproduktion är viktig, som jag
            tidigare sagt. Men det får naturligtvis inte innebära att andra
            tekniker sätts åt sidan. Också de måste få möjligheter att utvecklas
            i den situation som vi är i. Målsättningen måste vara att göra
            en insats mot växthuseffekten och också att minska importberoendet,
            göra oss mindre oljeberoende och höja sysselsättningen.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 109 BERIT HÖGMAN (s):
          </note>
          <note>
            Fru talman! Jag tänker diskutera och debattera betänkande NU5,
            inte ärenden som kommer och som dessutom behandlas i annat utskott.
          </note>
          <note>
            Till att börja med yrkar jag bifall till utskottets förslag i
            betänkandet och avslag på reservationerna.
          </note>
          <note>
            I framtiden kan vi vänta oss att biltätheten i Kina och Indien
            är lika stor som i Norden. Redan om fem år kommer det att finnas
            över 700 miljoner bilar i världen. Detta faktum är både ett hot
            och en möjlighet. Hotet gäller förstås trafiksäkerhet, olyckor
            och dödsfall men naturligtvis också, som bland annat Håkan Larsson
            var inne på, de miljömässiga konsekvenserna av att det blir alltfler
            bilar i världen.
          </note>
          <note>
            Möjligheten ligger förstås i det betänkandet handlar om, utveckling
            av miljövänliga bilar och andra bränslen. Detta är en överlevnadsfråga
            för vårt jordklot men också en enorm möjlighet för svensk fordonsindustri
            som 2003 stod för drygt 15 % av Sveriges totala varuexport och
            som sysselsatte med kringeffekter, som vi har hört, 400 000 personer.
          </note>
          <note>
            Sedan 2000 finns det särskilda forsknings- och utvecklingsprogrammet
            Gröna bilen, där fordonsindustrins konkurrenskraft stärks genom
            utvecklande av nya miljövänliga lösningar. Programmet förlängs
            nu med två år.
          </note>
          <note>
            Sedan Gröna bilen-programmet startade har 290 av projektets 500
            statliga miljoner bundits i projektbeslut. Genom utveckling av
            fordon och fordonskomponenter med bättre miljöegenskaper påskyndas
            omställningen till en vägtrafik vars miljöpåverkan långsiktigt
            är hållbar och acceptabel.
          </note>
          <note>
            Nu ökar försäljningen av miljöbilar. Var tionde såld bil är en
            miljöbil, får vi reda på via Bil Sweden. Det är en mycket större
            försäljning än vad Bil Sweden tidigare rapporterat om. Man hänvisar
            till att orsaken är ekonomiska incitament som befriande från trängselskatt,
            gratis parkering i många städer, sänkt förmånsvärde, att modellutbudet
            har börjat breddas, naturligtvis medvetna konsumenter och att
            det finns gott om tankställen åtminstone i städer.
          </note>
          <note>
            Nu vill vi socialdemokrater fortsätta på den inslagna vägen.
            I höstens budget föreslår regeringen 200 miljoner årligen till
            utveckling av strategiska branscher, varav fordonsindustrin är
            en. Inom den närmaste tiden kommer ett utvecklingsprogram att
            presenteras för just fordonsindustrin.
          </note>
          <note>
            Tänk att jag trodde att vi var överens om vikten av FoU-satsningar!
            Men så ser jag att alliansen saknar pengar till en sådan satsning
            i sin budget. I alliansens budget finns inga pengar till strategiska
            samarbetsavtal och utveckling av stora industribranscher i Sverige
            som faktiskt står för 600 000 arbetstillfällen eller 80 % av näringslivets
            satsningar på FoU eller 550 miljarder i exportinkomster.
          </note>
          <note>
            Det går att författa motioner och stå i talarstolen och kritisera
            vår politik. Men egna idéer är det ont om, och anslag till det
            man önskar är det ännu mer ont om.
          </note>
          <note>
            Sveriges starka position inom fordonsindustrin är just ett resultat
            av industriell tradition, skickliga företagare, duktiga medarbetare
            och en målmedveten politisk satsning, en sorts armkrok för utveckling
            där fordonsindustrin är ett jättebra exempel. Vi kan inte se något
            sådant ansvarstagande hos alliansen. Min fråga blir: Hur har ni
            egentligen tänkt? Har ni tänkt?
          </note>
          <note type="speaker">
            Anf. 110 INGEGERD SAARINEN (mp):
          </note>
          <note>
            Fru talman! Sverige är i dag en ledande nation inom fordonsforskning.
            Framför allt vad gäller säkerhetshöjande åtgärder på fordon ligger
            Sverige mycket långt framme. På grund av Miljöpartiets framgångsrikt
            förda politik för att gynna förnybara bränslen har Sveriges fordonsindustri
            intagit en tätposition även på att producera bilar som kan drivas
            med förnybara drivmedel. Både Saab och Volvo har nyligen presenterat
            modeller som kan drivas med både etanol och bensin och alla blandningar
            av dessa bränslen. Sedan tidigare har Volvo även modeller som
            kan drivas på gas. En mycket viktig aspekt av fordonsutveckling
            saknas dock i stor utsträckning i svensk fordonsforskning arbetet
            för att åstadkomma radikalt effektivare motorer och fordon.
          </note>
          <note>
            För att vi ska kunna uppnå en hållbar utveckling globalt kan
            vi inte förlita oss på en lösning som baseras på att rika länder
            även fortsättningsvis behåller sina transportmönster och stora
            drivmedelsefterfrågan men köper alternativa bränslen från fattiga
            länder. Etanol från Brasilien kan möjligen för en tid försörja
            ett litet land som Sverige men kan inte erbjuda något svar på
            hur EU och resten av den industrialiserade världen ska minska
            sina utsläpp på längre sikt. Lika lite kan det vara en huvudsaklig
            lösning att försöka tillfredsställa dagens stora drivmedelsförbrukning
            genom att producera inhemska förnybara bränslen.
          </note>
          <note>
            I en värld med en växande befolkning och växande välstånd finns
            det växande konflikter om vad marken ska användas till. Den ska
            räcka till mat, finkemikalier, fibrer, energiråvaror för både
            el, värme, processbränslen och drivmedel, upprätthållande av biologisk
            mångfald samt livsviktiga ekosystemtjänster, däribland rent vatten
            och ren luft.
          </note>
          <note>
            För att inte drivmedelstillverkning ska ta en orimligt stor andel
            av resurserna krävs därför en minskad trafik i rika länder och
            betydligt effektivare fordon i kombination med förnybara drivmedel.
            Vi behöver alltså både minska den totala förbrukningen av drivmedel
            och gå över till förnybara alternativ.
          </note>
          <note>
            Miljöpartiet har mycket bestämt drivit kravet på att alternativa
            drivmedel ska finnas tillgängliga över hela landet och att det
            ska finnas tydliga incitament för att använda olika typer av miljöbilar
            och miljöbättre drivmedel. Skälen är att detta är positivt i sig,
            att det skapar olika tekniska valmöjligheter för framtiden. Vi
            vill visa på positiva alternativ när folk klagar över bränslepriserna.
          </note>
          <note>
            Vi vill däremot inte binda upp oss för en enda lösning. Det är
            också helt klart att varken etanol, rapsolja eller biogas kan
            produceras inhemskt i de mängder som krävs för att ersätta all
            bensin, dieselolja och flygfotogen som används i dag. Vi behöver
            livaktig forskning och utveckling inom området.
          </note>
          <note>
            Fossila drivmedel och motorer skiljer sig också inbördes åt.
            Dieselmotorn är effektivare än bensinmotorn, och det går åt mindre
            olja för att framställa dieselolja än bensin. Koldioxidutsläppen
            blir därför väsentligt mindre från dieseln. Nackdelen med dieselmotorer
            är att de släpper ut mer kväveoxider och partiklar, men tekniken
            utvecklas, och denna nackdel kan minska ytterligare med högre
            krav på drivmedlen.
          </note>
          <note>
            En utvecklingsväg som har förespråkats av många parter är att
            gå över till syntetiskt producerade drivmedel som ersätter dagens
            bensin och diesel. Syntetiska drivmedel kan produceras både ur
            fossila råvaror som fossilgas och från förnybara råvaror via förgasning
            av biobränslen. De kräver ingen ny infrastruktur utan kan användas
            direkt i dagens mackar och motorer. Det förefaller också troligt
            att de i stor skala kan produceras till ungefär samma kostnad
            som vanlig bensin och dieselolja, särskilt om oljepriserna ligger
            högt. Det viktiga i drivmedelspolitiken är att skynda på den tekniska
            utvecklingen, låta många blommor blomma och att fort prova lovande
            lösningar på nischmarknader.
          </note>
          <note>
            En av flera möjligheter att få in etanol på marknaden är låginblandning.
            Denna begränsas nu till 5 % av EU-direktiv. Denna gräns är omotiverad
            och bör oproblematiskt kunna höjas till åtminstone 10 %. Sverige
            bör verka för en ändring av direktivet. Både på grund av politiska
            beslut, där Miljöpartiet i hög grad har drivit utvecklingen, och
            på grund av de stigande oljepriserna har utsikterna för de förnybara
            drivmedlen dramatiskt förbättrats de senaste två åren.
          </note>
          <note>
            Ett grundläggande mål för transportforskningen måste vara att
            minska den samlade förbrukningen av drivmedel genom effektivare
            motorer, sparsam körstil, bättre logistik, minskad trafik och
            omfördelning mellan trafikslagen. I ett längre perspektiv bör
            vi försöka påverka hur människor och varor rör sig genom medvetet
            samhällsbyggande och stadsplanering.
          </note>
          <note>
            Genom Miljöpartiets försorg har anslagen till energiforskning
            nu ökats radikalt. Dessa nya resurser bör delvis användas för
            att öka forskningen kring hur personbilar kan göras betydligt
            mer energieffektiva. Redan i dag ser vi hur de höga oljepriserna
            gör att kunderna börjat efterfråga små och bränslesnåla bilmodeller
            i mycket stor omfattning.
          </note>
          <note>
            Detta skapar stora problem för svensk fordonsindustri som varit
            dålig på att inrikta forskningen på lägre bränsleförbrukning.
            Det är därför samhällsekonomiskt mycket klokt att driva forskningen
            så att den koncentreras på effektivisering av motorer och fordon
            för att utvecklingen på fordonssidan ska fortsätta att röra sig
            åt rätt håll.
          </note>
          <note>
            Internationellt finns många positiva exempel på hur stora tekniksprång
            har kunnat göras genom intensiv forskning. Över hela världen pågår
            en snabb övergång till hybridteknik, det vill säga fordon som
            drivs både av en förbränningsmotor och av en elmotor. Genom denna
            relativt enkla förändring kan bränsleförbrukningen i ett fordon
            sänkas med hälften. Japan ligger längst fram i denna teknikutveckling
            och USA är nu på väg att följa efter. Om Sverige ska ha en levande
            och ledande fordonsindustri i framtiden måste betydligt mer resurser
            satsas på övergång till hybridteknik och annan effektivisering
            av fordonen, annars riskerar Sverige att bli ohjälpligt frånåkt.
          </note>
          <note>
            Dessutom kan jag lugna Krister Hammarbergh som egentligen pratade
            om ett annat betänkande. Det kommer att bli undantag för landsbygden
            i mackfrågan.
          </note>
          <note type="speaker">
            Anf. 111 ANITA BRODÉN (fp):
          </note>
          <note>
            Fru talman! Klimatfrågan är vår tids största utmaning. Sedan
            slutet av 1800-talet har halten av koldioxid i atmosfären ökat
            med 80 %, och det är i-länderna som står för merparten. Nu krävs
            det långsiktiga, professionella och internationellt gångbara beslut
            för att man ska kunna komma till rätta med denna problematik.
            För tids vinnande ska jag nu bara punktvis räkna upp det som Folkpartiet
            vill betona.
          </note>
          <note>
            Definitionen av miljöfordon och miljöbränslen får inte vara så
            snäv att den nya tekniken och nya alternativ inte kommer ut på
            marknaden.
          </note>
          <note>
            Forskning och utveckling har nämnts. Det är viktigt, och det
            kan inte nog betonas. Det är också viktigt att öppna upp för en
            mångfald av lösningar. Också här ska många blommor blomma.
          </note>
          <note>
            Vi ställer oss därför inte bakom det regelverk som redan har
            nämnts här i debatten och som begränsar just mångfalden. Vi befarar
            att en tvingande lag om alternativa drivmedel på mackar kan riskera
            att låsa marknaden vid en viss produkt så att det hämmar utvecklingen
            av bättre bränslen.
          </note>
          <note>
            Som ett första steg är vi ändå positiva till att inblandning
            sker, inblandning av till exempel etanol eller RME, rapsmetylester.
            Det kan man ju använda i befintliga bilparker. Därför har vi vid
            ett antal tillfällen jagat på regeringen för att man ska besluta
            om ökad RME-inblandning i diesel från 2 till 5 %.
          </note>
          <note>
            Vi har också sökt påverka regeringen att påskynda EU-processen
            för en ökad etanolinblandning till 10 %, och det nämndes också
            av föregående talare.
          </note>
          <note>
            Fru talman! Vi har agerat mot det regelverk om parametrar rörande
            densitet och kokpunkt som inte har någon miljöbäring. Tvärtom
            hjälper det inte till att få fram något miljöalternativ.
          </note>
          <note>
            Det är viktigt med teknikneutralitet, och det är därför som vi
            har ställt oss avvisande till att straffbeskatta diesel.
          </note>
          <note>
            Vi har krävt en certifiering av alternativa drivmedel för att
            kunna säkerställa den totala miljönyttan, och vi har bland annat
            pekat på att en viss procent av etanolen är framställd ur eten
            som de facto är fossilt.
          </note>
          <note>
            Fru talman! Det handlar om utveckling avseende både drivmedel
            och teknik. Här borde Sverige som en bilnation kunna inta en tätposition.
          </note>
          <note>
            Ska klimatproblematiken lösas, ska vi nå upp till EU-direktivet
            och ska Sverige fortsätta att vara en ledande bilindustrination,
            då krävs det att vi tar ett helhetsgrepp så att det inte blir
            det oöverskådliga lapptäcke av skatter och regler som vi nu ser.
            Låt oss nu arbeta aktivt med de här frågorna.
          </note>
          <note>
            Med det yrkar jag bifall till reservation 1.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 8
          </note>
          <note>
            Punkt 10
          </note>
          <note>
            Punkt 16
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 7
          </note>
          <note>
            Punkt 9
          </note>
          <note>
            Övriga punkter
          </note>
          <note>
            14 § Tilläggsdirektiv till Assistanskommittén
          </note>
          <note>
            Föredrogs
          </note>
          <note type="speaker">
            Anf. 112 CATHERINE PERSSON (s):
          </note>
          <note>
            Fru talman! Likhet i levnadsvillkor och full delaktighet i samhällslivet
            ska främjas. Den enskilde ska få möjlighet att leva som andra.
            Det ska vara god kvalitet. Ja, det är några av de mål som anges
            i LSS, lagen om stöd och service till vissa funktionshindrade.
            Lagen gäller sedan 1994, precis som LASS, lagen om assistansersättning.
            Den anger föreskrifter om ersättning från allmänna medel till
            vissa funktionshindrade för kostnader för personlig assistans,
            i dagligt tal kallad assistansersättning.
          </note>
          <note>
            LSS och LASS är två lagar som har betytt och betyder oerhört
            mycket för många personer med funktionshinder och deras anhöriga.
            Det innebär också att alla vi andra får möjlighet att träffa,
            umgås med och arbeta tillsammans med personer med funktionshinder
            på ett sätt som inte var möjligt före LSS och LASS genomförande.
          </note>
          <note>
            Dessa båda lagar har gällt sedan 1994. Reformen hade inledningsvis
            en del tillämpningsproblem. Den var också kraftigt felbudgeterad,
            och kostnaderna ökade dramatiskt, bland annat helt enkelt därför
            att fler timmar togs ut än man hade räknat med. Man hade varit
            naiv nog att tro att efterfrågan inte skulle öka när personer
            med omfattande funktionshinder faktiskt fick möjlighet att leva
            ett liv som många av oss andra gör utan att tänka på det. Det
            fanns också en överströmning av tidiga kommunala insatser som
            blev statliga assistanstimmar. Sedan dess har många miljarder
            tillförts för att säkerställa reformens syfte. LSS och LASS har
            också fått både ris och ros.
          </note>
          <note>
            Det fanns, som jag nyss nämnde, inledningsvis en del tillämpningsproblem,
            och en del nya har tillkommit. En del kvarstår, och en del har
            vi naturligtvis löst. Trots det bedömer jag att den generella
            uppfattningen, både från personer med funktionshinder och från
            handikapporganisationer men också från oss som på olika sätt är
            aktiva på det här området, är att detta är värdefulla lagar.
          </note>
          <note>
            Stat och kommun har båda ett ansvar, både för finansiering och
            för genomförande. Likaväl som reformens värde är väl känt, lika
            omfattande har på senare år debatten om finansieringen blivit.
            I takt med ökade kostnader för både stat och kommuner ökar också
            kraven i huvudsak från kommunsektorn på ett samlat statligt kostnadsansvar.
          </note>
          <note>
            Fru talman! Sommaren 2004 beslutade regeringen att tillkalla
            en parlamentarisk kommitté, Assistanskommittén, för att göra en
            bred översyn av personlig assistans enligt lagarna LSS och LASS.
            Enligt direktiven ska kommittén bland annat kartlägga och analysera
            konsekvenserna av det gemensamma finansieringsansvar som staten
            och kommunerna har för den personliga assistansen.
          </note>
          <note>
            I september 2005 inkom en skrivelse från företrädare för Moderaterna,
            Folkpartiet, Kristdemokraterna, Centerpartiet, Vänsterpartiet
            och Miljöpartiet om att Assistanskommittén bör få ett utökat uppdrag
            gällande utredning avseende för- och nackdelar med ett samlat
            statligt kostnadsansvar.
          </note>
          <note>
            Fru talman! Mot bakgrund av den omfattande debatt som förs i
            frågan och det jag nyss har redogjort för är det ett enigt utskott
            som anser att regeringen i tilläggsdirektiv bör ge Assistanskommittén
            i uppdrag att analysera och redovisa för- och nackdelar med ett
            samlat kostnadsansvar och ansvar för en och samma huvudman, i
            det här fallet staten, avseende personlig assistans.
          </note>
          <note>
            I sammanhanget vill jag betona att det är viktigt att det blir
            just för- och nackdelar i vid bemärkelse. Jag vill också särskilt
            erinra om att demokrati- och medborgarperspektivet är grundbulten
            i handikappolitiken.
          </note>
          <note>
            Fru talman! Till sist vill jag yrka bifall till förslaget i socialutskottets
            betänkande nr 7 innevarande riksmöte.
          </note>
          <note type="speaker">
            Anf. 113 Andre vice talman KERSTIN HEINEMANN (fp):
          </note>
          <note>
            Fru talman! Vi från Folkpartiet är glada över att vi i dag har
            ett enigt utskott som tar det här steget. När vi beslutade om
            utredningen om assistansersättning och översynen som vi också
            tycker var väldigt viktig ville vi bland annat från Folkpartiet
            att man också skulle titta på finansieringen. Därför välkomnar
            vi att vi har fått ett enigt utskott här i dag.
          </note>
          <note>
            Det här grundar sig naturligtvis i något som vi ofta upplever,
            inte minst i förhållanden med funktionshindrade, nämligen att
            de upplever att de till och med kan bli kränkta i den egna kommunen
            på så sätt att de får omtalat för sig hur mycket de kostar och
            att man får dra in på andra verksamheter bara för att de ska få
            sin personliga assistans. Kommun- och landstingsförbundet tycker
            ju också att det ska vara ett statligt finansieringsansvar för
            detta.
          </note>
          <note>
            Man kan alltid diskutera om det inte då är möjligt att man skulle
            kunna ha det så som vore naturligt, det vill säga att varje kommun
            står för sina medborgare. Det vore ju önskvärt att man skulle
            kunna ha det på det viset, men för vissa kommuner blir det här
            en väldigt stor belastning, och därför tycker vi att vi bör titta
            på för- och nackdelar med ett tillbakaförande av kostnadsansvaret,
            som ju för de 20 timmarna tidigare låg på staten men sedan överfördes
            till kommunerna.
          </note>
          <note>
            Det här är en så viktig reform att vi måste slå vakt om den,
            och det känner jag att vi gör här i riksdagen. Vi slår vakt om
            assistansreformen. Det är oerhört viktigt att vi får den här biten
            så att vi också i framtiden kan säga: Det här är någonting som
            ska bestå. Det är ingenting som ska ifrågasättas, utan det här
            ska vara det som gäller.
          </note>
          <note>
            Jag skulle, fru talman, vilja citera några rader ur ett brev
            som jag fick för några veckor sedan. Jag har tillåtelse att citera
            det här.
          </note>
          <note>
            Hej Kerstin! Var du och lyssnade på honom i somras? Med honom
            menas Ulf Lundell. Jag fick också inträdesbiljetten med i brevet.
            Om inte så är det kanske en åldersfråga? (Mamma tog en cykeltur
            förbi Lögarängen det här var i Västerås den kvällen och sade att
            hon tyckte det lät förfärligt) Men jag tyckte det var häftigt,
            tur att jag hade en ung assistent med mig så upplevde vi det tillsammans.
            Det tog lång tid att somna sen på kvällen men det var det värt.
            Jag tog igen det på morgonen efter
          </note>
          <note>
            Jag tycker att det här i väldigt hög grad illustrerar vad en
            ung människa som är helt beroende av all hjälp kan få vara med
            om och få ha ett liv lika normalt som andra unga människor i den
            här åldern: att få gå på en konsert, att få göra det tillsammans
            med en jämnårig och att kunna få uppleva det på det här viset,
            vilket kanske inte hade varit möjligt om personen inte hade haft
            den här personliga assistenten.
          </note>
          <note>
            Jag ska inte säga mycket mer, fru talman, därför att vi är väldigt
            överens om det här. Jag slutar med att yrka bifall till förslaget
            i betänkandet.
          </note>
          <note type="speaker">
            Anf. 114 CHATRINE PÅLSSON (kd):
          </note>
          <note>
            Fru talman! Ja, också jag och Kristdemokraterna är glada över
            det här initiativet och att ett enigt utskott står bakom den här
            mycket viktiga frågan. Vi vet ju alla att syftet med personlig
            assistans är att den som är funktionshindrad ska kunna leva ett
            självständigt och oberoende liv. Då är det viktigt för alla funktionshindrade
            att känna att det här också långsiktigt är garanterat att fortsätta.
          </note>
          <note>
            Vi vet nu att sedan det blev 20 timmar och kommunen skulle betala
            har det blivit en ganska stor kostnad för vissa kommuner. Då blir
            det naturligtvis så med ekonomin att det kan kännas lite osäkert,
            men det är viktigt att det inte blir så. Jag tycker också att
            det egentligen hör till när man gör en bred översyn att man har
            med huvudmannaskapsfrågan och den långsiktiga finansieringen.
            Nu är det bra att vi kan ge regeringen detta till känna, och jag
            hoppas att regeringen snabbt kan ge tilläggsdirektiv till den
            kommitté som sitter nu, allt för att den enskilde funktionshindrade
            ska kunna få en långsiktig trygghet med assistansersättningen.
            Med det yrkar jag bifall till förslaget i det liggande betänkandet.
          </note>
          <note type="speaker">
            Anf. 115 KENNETH JOHANSSON (c):
          </note>
          <note>
            Fru talman! Det har gått tio år sedan rätten till personlig assistans
            infördes. Människor med omfattande funktionshinder har nu helt
            nya möjligheter att leva som andra, att klara sitt dagliga liv
            hemma och delta i samhällslivet. Genom att själva få bestämma
            vem som ska utföra assistansen har de assistansberättigade fått
            klart ökad makt över sina liv.
          </note>
          <note>
            Nu pågår i Assistanskommittén en översyn av assistansreformen.
            Utgångspunkten är att rätten till personlig assistans ligger fast,
            men det behövs åtgärder för att göra reformen stabil och hållbar
            också på lång sikt. Vi presenterar ett första delbetänkande i
            slutet av november.
          </note>
          <note>
            När riksdagen beställde en parlamentarisk utredning av regeringen,
            och även i andra sammanhang, har Centerpartiet och övriga allianspartier
            förordat att även det delade huvudmannaskapet bör analyseras och
            att för- och nackdelar med ett samlat kostnadsansvar, och ett
            samlat huvudmannaskap för personlig assistans, det vill säga staten,
            redovisas. Det betyder i klartext att staten tar över kommunernas
            kostnader för assistansersättning till personer med funktionshinder.
          </note>
          <note>
            Det finns en rad exempel och en rad problem som tagits upp för
            att motivera en sådan översyn. Det är naturligtvis inte invändningsfritt,
            men enligt min och Centerpartiets uppfattning är det att föredra
            om vi vill värna och utveckla en mycket viktig reform.
          </note>
          <note>
            Från Socialdemokraternas sida har det hittills inte varit önskvärt
            att utreda huvudmannaskapsfrågan av ideologiska skäl har ansvarigt
            statsråd sagt. När vi debatterade frågan drog Catherine Persson
            till och med till med argumentet att det handlade om utredningsresurser
            vid det tillfället. Det fanns en allmänt motvillig inställning
            således. Men genom att Miljöpartiet och Vänsterpartiet nu tagit
            steg i riktning mot vad vi hela tiden förordat står ett enigt
            utskott bakom en begäran om ett tilläggsdirektiv. Det tycker jag
            är bra.
          </note>
          <note>
            Jag yrkar härmed bifall till förslaget i betänkandet.
          </note>
          <note type="speaker">
            Anf. 116 JAN LINDHOLM (mp):
          </note>
          <note>
            Fru talman! Miljöpartiets ledamot i Assistanskommittén väckte
            i somras i vår partistyrelse frågan om ett ökat uppdrag för kommittén
            beträffande ett samlat statligt kostnadsansvar. De nappade genast
            på förslaget, och vi presenterade idén på en presskonferens den
            17 augusti. Sedan visade det sig att det fanns flera partier som
            ville sluta upp bakom förslaget, och nu står vi här.
          </note>
          <note>
            Detta visar att det även inom politiken kan gå snabbt när alla
            är överens om problembilden, om hur det ser ut och vad som måste
            göras. Det gäller framför allt när det är enkelt att fatta beslutet,
            vilket det är i detta fall. Det svåra beslutet kommer när och
            om vi får förslag till någon sorts lösning från kommittén.
          </note>
          <note>
            Det är naturligtvis viktigt att reformen om personlig assistans
            vårdas omsorgsfullt. Det har i massmedierna förekommit en hel
            del misskreditering av den, och därför är det viktigt att verkligen
            vårda den. Det är en av de viktigaste reformerna på funktionshinderområdet.
            Den ger den enskilda individen förutsättningar till en helt annan
            livskvalitet och frihet.
          </note>
          <note>
            Jag har förstått att det i Assistanskommittén finns stor samsyn
            kring frågan, och då ska det inte behöva ta särskilt lång tid.
            Inte heller tror jag att det finns så mycket mer att orda om den
            i den här debatten. Jag vill därför instämma med tidigare talare
            och yrka bifall till utskottets förslag.
          </note>
          <note type="speaker">
            Anf. 117 CRISTINA HUSMARK PEHRSSON (m):
          </note>
          <note>
            Fru talman! Många har vittnat om betydelsen av den här reformen,
            och jag kan bara instämma i det. Den statliga reformen av handikappolitiken
            för de funktionshindrade kom under den borgerliga regeringen.
            Sedan såg vi den tyvärr nedmonteras bit för bit under 90-talet
            då kommunerna fick överta den delen av lagen om stöd och service
            som gäller de personliga assistenterna. Vi ser hur kommunerna
            går på knäna när det gäller ersättningen. De har inte fått kompensation
            för de verkliga kostnaderna. Catherine Persson började också med
            att säga att reformen till att börja med var underfinansierad
            och det var den men vi har på olika sätt rättat till den.
          </note>
          <note>
            Jan Lindholm sade att Miljöpartiet höll en presskonferens den
            17 augusti och att de är glada att alla är med på förslaget. Jag
            ska inte gå in på det. Vi ska i stället ha en glädjens dag för
            nu har vi ett enigt utskott som vill ge ett sista tilläggsdirektiv
            till utredningen. Jag vill bara påminna Jan Lindholm om att jag
            i början av augusti hade en debatt i Studio Ett med Berit Andnor
            där jag sade att det första vi tänker göra när socialutskottet
            sammanträder i höst är att ta initiativ till detta.
          </note>
          <note>
            Vi behöver inte orda mer om det, men Berit Andnor var i alla
            fall klart emot det. Därför är jag glad och tacksam över att Socialdemokraterna
            nu ändrat sig så att vi har ett enigt utskott. Jag tror att detta
            kommer att bli väldigt bra.
          </note>
          <note>
            Jag yrkar bifall till socialutskottet förslag i betänkande SoU7.
          </note>
          <note type="speaker">
            Anf. 118 CATHERINE PERSSON (s):
          </note>
          <note>
            Fru talman! Som politiker har jag insett att man aldrig riktigt
            vet vad som komma skall. Det händer i många typer av arbete och
            uppdrag.
          </note>
          <note>
            Jag trodde att det fanns en samsyn och ett sätt att förhålla
            sig i det betänkande som vi nu har framför oss och som det är
            avsikten att riksdagen ska fatta beslut om. Men icke så, kan jag
            konstatera. Det är tråkigt att man söker strid i den här frågan
            när det faktiskt finns ett enigt utskott som är berett att föreslå
            regeringen att komma med ett tilläggsdirektiv till Assistanskommittén.
          </note>
          <note>
            Jag vet att jag tidigare sagt att jag inte anser att utredning
            är det mest primära när det gäller gemensamt statligt kostnadsansvar
            på det här området. Och jag minns mycket väl att jag fick en fråga
            från en av Centerpartiets företrädare. Jag minns också vad jag
            svarade på frågan huruvida jag var beredd att någonsin diskutera
            ett statligt huvudmannaskap. Jag sade vid det tillfället att jag
            lärt mig att aldrig utesluta någonting. Man kan säkert leta fram
            det protokollet om man verkligen vill.
          </note>
          <note>
            Jag tror fortfarande att det finns ett gott skäl till varför
            vi har ett delat huvudmannaskap. Det finns ett medborgarskapsperspektiv,
            vilket jag avslutade mitt tidigare anförande med. Icke desto mindre
            finns det, som jag också framförde, en omfattande kritik. Därför
            får man vara lite pragmatisk. Det finns många partier som vill
            utreda frågan. Det finns också många kommuner som anser att det
            bör vara på ett annat sätt. I stället för att söka strid i frågan
            vill jag utifrån det vi sett säga: Låt ett enigt utskott gå till
            regeringen och be dem uppmana Assistanskommittén att utreda frågan!
          </note>
          <note>
            Vi skulle kunna ha en lång debatt, Cristina Husmark Pehrsson,
            om huruvida man kunde ha finansierat reformen och så vidare, men
            det är inte avsikten med det tillkännagivande som vi nu gör till
            regeringen. Detta är inte bra för samarbetet i socialutskottet,
            när vi försöker få ett enigt utskott.
          </note>
          <note>
            Jag yrkar bifall till socialutskottets förslag i betänkandet.
          </note>
          <note type="speaker">
            Anf. 119 KENNETH JOHANSSON (c) replik:
          </note>
          <note>
            Fru talman! Här fanns det tydligen väldigt ömma tår. Det jag
            gjorde var att ge en historiebeskrivning, en beskrivning av det
            som hittills varit Socialdemokraternas inställning från statsrådsnivå
            till Catherine Persson-nivå. Sedan gav jag en bild av vad som
            hänt och hur ärendet växt fram. Jag avslutade med att säga att
            det är jättebra att vi kunnat enas om att lägga fram ett förslag
            om ett tilläggsdirektiv.
          </note>
          <note>
            Det är inte fråga om någon kritik, och det behöver inte finnas
            några ömma tår. Det var en ren historiebeskrivning av en glad
            Johansson och en glad representant för dem som hittills inte fått
            stöd för detta krav. Ta det som en positiv kommentar!
          </note>
          <note type="speaker">
            Anf. 120 CATHERINE PERSSON (s) replik:
          </note>
          <note>
            Fru talman! Jag uppfattade inte att det fanns någon fråga från
            Johansson utan snarare en åsiktsförklaring, igen. Vi får väl se
            vem som är gladast när det här är över. Men det viktigaste är
            att man försöker utreda frågan från de utgångspunkter som gäller
            nationella handlingsplanen och att det blir på bästa sätt för
            personer med funktionshinder.
          </note>
          <note>
            Sedan, vid det tillfället, kan vi ta en debatt om vem som har
            de bästa förslagen när det gäller personer med funktionshinder.
            Och då är det kanske inte bara Johanssons och mitt parti som vill
            vara med i den debatten. Det har också andra gjort anspråk på
            tidigare.
          </note>
          <note>
            Överläggningen var härmed avslutad.
          </note>
          <note>
            15 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 oktober
          </note>
          <note>
            Anne-Marie Ekström
          </note>
          <note>
            Åsa Torstensson
          </note>
          <note>
            Carl B Hamilton
          </note>
          <note>
            Alice Åström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 25 oktober.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 oktober
          </note>
          <note>
            Henrik von Sydow
          </note>
          <note>
            Erling Wälivaara
          </note>
          <note>
            Jeppe Johnsson
          </note>
          <note>
            Birgitta Ohlsson
          </note>
          <note>
            Cecilia Wigström
          </note>
          <note>
            Ewa Thalén Finné
          </note>
          <note>
            Torsten Lindström
          </note>
          <note>
            Christina Nenes
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 oktober.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 oktober
          </note>
          <note>
            Anita Brodén
          </note>
          <note>
            Torsten Lindström
          </note>
          <note>
            Henrik S Järrel
          </note>
          <note>
            Margareta Pålsson
          </note>
          <note>
            Ann-Christin Ahlberg
          </note>
          <note>
            Jan Emanuel Johansson
          </note>
          <note>
            Marita Aronson
          </note>
          <note>
            Gudrun Schyman
          </note>
          <note>
            Lilian Virgin
          </note>
          <note>
            Rolf Gunnarsson
          </note>
          <note>
            Maria Larsson
          </note>
          <note>
            Gudrun Schyman
          </note>
          <note>
            Gudrun Schyman
          </note>
          <note>
            Martin Andreasson
          </note>
          <note>
            Chatrine Pålsson
          </note>
          <note>
            Anne Marie Brodén
          </note>
          <note>
            Bertil Kjellberg
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Marie Wahlgren
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Gunnar Axén
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 25 oktober.
          </note>
          <note>
            20 § Kammaren åtskildes kl. 16.42.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
