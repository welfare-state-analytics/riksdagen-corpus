<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--127</head>
          <docDate when="2006-05-19">2006-05-19</docDate>
        </div>
      </front>
      <body>
        <div>
          <note n="c69ab2f1">
            ﻿
          </note>
          <note n="469d4db5">
            Riksdagens protokoll
          </note>
          <note n="d9d794c3">
            2005/06:127
          </note>
          <note type="date" n="a4fc91a9">
            Fredagen den 19 maj
          </note>
          <note n="99194f8c">
            Kl. 09:00 - 14:24
          </note>
          <note n="9b413c0e">
            1 § Anmälan om kompletteringsval till utskott och Nordiska rådets
            svenska delegation
          </note>
          <note n="7c0e5229">
            Andre vice talmannen meddelade att Socialdemokraternas riksdagsgrupp
            på grund av uppkomna vakanser anmält Fredrik Olovsson som ledamot
            i försvarsutskottet, Britt Olauson som suppleant i försvarsutskottet
            och trafikutskottet samt Paavo Vallius som ledamot i Nordiska
            rådets svenska delegation.
          </note>
          <note n="8b8c74a2">
            Andre vice talmannen förklarade valda till
          </note>
          <note n="4452c6fd">
            ledamot i försvarsutskottet
          </note>
          <note n="03f32c1d">
            suppleant i försvarsutskottet
          </note>
          <note n="b1e025a6">
            suppleant i trafikutskottet
          </note>
          <note n="c23cf3f0">
            ledamot i Nordiska rådets svenska delegation
          </note>
          <note n="42adab4e">
            2 § Anmälan om återtagande av plats i riksdagen
          </note>
          <note n="fed0e36f">
            Andre vice talmannen meddelade att Barbro Feltzing (mp) skulle
            återta sin plats i riksdagen från och med den 22 maj, varigenom
            uppdraget som ersättare skulle upphöra för Peter Rådberg.
          </note>
          <note n="dcab6e1f">
            3 § Anmälan om fördröjt svar på interpellation
          </note>
          <note n="676ef8de">
            Till riksdagen hade inkommit följande skrivelse:
          </note>
          <note n="0dc0d8ee">
            Interpellation 2005/06:405
          </note>
          <note n="d5ae7340">
            Interpellation 2005/06:405 av Karin Pilsäter (fp)
          </note>
          <note n="21d44393">
            Interpellationen kommer att besvaras måndagen den 12 juni 2006.
          </note>
          <note n="c3a2786d">
            Skälet till dröjsmålet är semester.
          </note>
          <note n="f739d526">
            Dag Ekman
          </note>
          <note n="3184d405">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="ae179207">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="f0aaf743">
            KOM(2005)377
          </note>
          <note n="80aa0788">
            5 § Hänvisning av ärenden till utskott
          </note>
          <note n="203fa65b">
            Föredrogs och hänvisades
          </note>
          <note n="1252b40f">
            6 § Ett regionalt förhöjt grundavdrag
          </note>
          <note n="1b586516">
            Föredrogs
          </note>
          <note type="speaker" n="f247df3e">
            Anf. 1 ULF SJÖSTEN (m):
          </note>
          <u who="Q6179028" xml:id="i-9f059f2403089d93-0" n="71995ffe">
            <seg n="fdcdd014">
              Fru talman! I betänkandet föreslås en skattelättnad för fysiska
              personer som huvudsakligen är bosatta i Norrlands inland, västra
              Dalarna och nordligaste Värmland för att överbrygga de extra kostnader
              som enskilda och företagare presumeras ha i dessa områden. I en
              gemensam alliansreservation ifrågasätter vi rimligheten i att
              statens regler för inkomstbeskattningen anpassas efter levnadsomkostnaderna
              i olika delar av landet.
            </seg>
            <seg n="430480e0">
              Vi anser inte att regeringen på ett trovärdigt sätt har redovisat
              att levnadsomkostnaderna samlat skulle vara högre i det berörda
              geografiska området än i andra delar av Sverige. De geografiska
              avstånden medför förvisso ökade kostnader medan kostnaderna för
              exempelvis boende ofta är lägre. Enligt propositionen ska förslaget
              bidra till att stärka arbetsmarknadsregioner och göra det mer
              attraktivt för företag och människor i alla delar av Sverige.
            </seg>
            <seg n="f009820c">
              Allians för Sveriges politik syftar till strukturella förändringar
              av den svenska sysselsättningspolitiken i motsats till regeringens
              olika paket. Vår politik syftar till att i hela Sverige göra det
              lättare och mer lönsamt att anställa fler och att göra det lättare
              och mer lönsamt att starta och driva företag. Vi har, fru talman,
              många förslag som syftar till just det. Det är skattesänkningar
              för låg- och medelinkomsttagare. Det är nystartsjobb, där arbetsgivaravgiften
              tas bort helt för grupper med lös anknytning till arbetsmarknaden.
              Det är stimulans för tjänstesektorn, som har stor potential att
              växa, genom att arbetsgivaravgiften sänks för vissa tjänster.
              Det är också, fru talman, skatteavdrag för hushållsnära tjänster.
            </seg>
            <seg n="3460789e">
              I vår gemensamma alliansmotion omtalas också att alliansen har
              haft ett förslag om sänkta arbetsgivaravgifter för tjänsteföretag
              i stödområde A. Det förslaget har, som tidigare sagts, vidareutvecklats
              och omfattar i dag många tjänsteföretag i hela Sverige.
            </seg>
            <seg n="ce88ea4b">
              Fru talman! Vi vill också minska regelbördan för de svenska företagen
              och ta bort skadliga skatter som förmögenhetsskatten. Alliansens
              politik är en politik för jobb och tillväxt i en tid då den socialdemokratiska
              regeringen och stödpartierna trots en omvittnat god konjunktur
              inte lyckats bringa ned den höga arbetslösheten och bryta det
              långa utanförskap som så många människor känner av i dag, inte
              minst unga människor. Med detta, fru talman, yrkar jag bifall
              till den gemensamma reservationen från Allians för Sverige.
            </seg>
          </u>
          <note type="speaker" n="1974cae3">
            Anf. 2 ANNE-MARIE EKSTRÖM (fp):
          </note>
          <u who="Q4768084" xml:id="i-d740b397c3183a69-0" n="d2092b78">
            <seg n="096dcd0f">
              Fru talman! Visst är det långa avstånd i Norrlands inland, och
              visst är det kallt och mörkt på vintern. Men det finns långa avstånd
              även i andra delar av Sverige, och det kan vara kallt där också.
              I gengäld är oftast boendekostnaderna låga. Folkpartiet anser
              precis som övriga allianspartier att det inte är rätt att statens
              regler för inkomstbeskattning ska anpassas efter levnadsomkostnaderna
              i olika delar av landet. Som Ulf Sjösten sade har heller inga
              belägg presenterats av regeringen för att levnadsomkostnaderna
              skulle vara högre i Norrlands inland än i övriga Sverige. Folkpartiet
              och övriga allianspartier vill i stället satsa på generella skattesänkningar
              som kommer alla låg- och medelinkomsttagare över hela landet till
              godo.
            </seg>
            <seg n="aea5272e">
              Fru talman! Dessutom kanske det är så att den som bor i Norrland
              hellre skulle avstå från det lagförslag om visstidsanställningar
              som vi antog i går i riksdagen, som kommer att göra det svårare
              med säsongsanställningar. Den lagen drabbar gröna näringar, däribland
              turism, som finns just i Norrland. Det måste väl vara bättre för
              en person som bor i Norrlands inland att få tillfälligt säsongsjobb
              under vintern än att få tillgodoräkna sig ett litet grundavdrag?
              Har han eller hon inget jobb kommer han eller hon inte att kunna
              tillräkna sig det ändå.
            </seg>
            <seg n="e4425985">
              Precis som Ulf Sjösten också sade är det så, som den uppmärksamme
              kan se, att vårt förslag om sänkta arbetsgivaravgifter ändrats
              sedan vår motion skrevs. Vi vill stimulera företagande i vissa
              branscher inom tjänstesektorn över hela landet för att göra det
              enklare och billigare för företag att anställa. Det kommer självklart
              också invånarna i Norrlands inland till godo. Dessutom har alliansen
              lagt fram ett förslag för att stimulera företagande i Norrland:
              att sänka momsen på skidliftar och att sänka elpriset med ytterligare
              några ören i Norrland.
            </seg>
            <seg n="a4c66819">
              Fru talman! Ulf Sjösten har redogjort för en rad andra förslag
              som alliansen har för att stimulera arbete och för att det ska
              skapas fler jobb. För det är brist på jobb. Ungdomsarbetslösheten
              är stor liksom arbetslösheten bland nyinflyttade svenskar. Många
              lever i dag i utanförskap. Med socialdemokraternas politik kommer
              de fortfarande att stå utanför medan de som redan är med ska vara
              trygga. Genom att sänka arbetsgivaravgifterna för dem som är långtidsarbetslösa,
              för ungdomar och för dem som är nyinflyttade i landet kan vi bidra
              till att ändra det. Ingen ska vara utanför.
            </seg>
            <seg n="5b3f8703">
              Till sist, fru talman: De pålagor som socialdemokraterna lagt
              på företagen har också försämrat möjligheterna för företag att
              växa. Medfinansieringen av sjuklön innebär att företagare är försiktiga
              med att anställa personer som de upplever som osäkra kort; ungdomar
              som inte varit ute på arbetsmarknaden, invandrare som aldrig fått
              en chans till ett arbete, funktionshindrade och många andra grupper.
              Att anställa en person är ett åtagande som är förenat med en risk,
              och då måste det göras enklare och billigare. De försämringar,
              som jag nämnde, som riksdagen beslutade om i går är ytterligare
              ett steg bakåt för företagsamheten.
            </seg>
            <seg n="cd304f6d">
              Med detta yrkar jag bifall till reservationen.
            </seg>
          </u>
          <note type="speaker" n="6b64f0e1">
            Anf. 3 LARS GUSTAFSSON (kd):
          </note>
          <u who="Q5777864" xml:id="i-9787f756e649d8f5-0" n="cb9aa003">
            <seg n="d8955bb8">
              Fru talman! Jag ska inte förlänga debatten. De föregående talarna
              har väl redogjort för vårt alternativa förslag. Jag vill bara
              säga som så att om man verkligen skulle vilja öka rörligheten
              på arbetsmarknaden i Norrland vore det bättre att höja reseavdraget
              än att sänka bensinskatten. Då blir det ett direkt stöd till dem
              som verkligen behöver förflytta sig mellan hus och hem och sitt
              arbete.
            </seg>
          </u>
          <note n="2ccff48f">
            Jag yrkar bifall till reservationen.
          </note>
          <note type="speaker" n="444d1806">
            Anf. 4 JÖRGEN JOHANSSON (c):
          </note>
          <u who="Q5886707" xml:id="i-2f108afca1c1b9c2-0" n="a0d30b46">
            <seg n="227be688">
              Fru talman! Den proposition som vi nu diskuterar är ytterligare
              ett resultat av en politisk kohandel. I fråga efter fråga har
              vi sett Socialdemokraterna kapitulera inför stödpartierna. Vi
              har sett besynnerliga förslag som friår och flygskatt. Uppenbart
              är att budgeten ska lotsas genom riksdagen till varje pris, och
              då finns det inga heliga kor.
            </seg>
            <seg n="0e28ff90">
              Fru talman! Förslaget om det förhöjda regionala grundavdraget
              är ytterligare ett exempel på en bakåtvänd politisk tågordning.
              Den socialdemokratiska skribenten Per Åhlström har beskrivit det
              här på ett bra sätt. Jag vill citera ett par strofer från hans
              artikel i Länstidningen i Östersund i veckan:
            </seg>
            <seg n="7828d17f">
              Förr i tiden hade Sverige ett utredningsväsende. Det syftade
              till att ge politikerna förslag på alternativa lösningar och det
              syftade till att redovisa effekten av de olika lösningarna. Därefter
              tog politikerna ställning. I dag tar regeringen först ställning
              och beställer sedan en utredning som beskriver hur regeringens
              önskemål ska beskrivas i lagtext. Verkligheten har uppenbarligen
              en underordnad ställning.
            </seg>
            <seg n="19eb14e7">
              Efter regeringens kohandel får en utredare i efterhand i uppdrag
              att producera ett förslag som ska kunna genomföras.
            </seg>
            <seg n="353e930a">
              Vad har då remissinstanserna sagt om det här förslaget? Låt mig
              citera ur propositionen:
            </seg>
            <seg n="964a453b">
              När det gäller metoden för hur ett regionalt förhöjt grundavdrag
              ska se ut har endast ett fåtal remissinstanser yttrat sig. Ingen
              av dem har tillstyrkt metoden.
            </seg>
            <seg n="e842923c">
              Inte en enda av remissinstanserna anser att regeringens förslag
              är bra. Inte en enda! Till och med det annars så lojala LO avstyrker
              det regionala grundavdraget.
            </seg>
            <seg n="fb5c80dd">
              Så här går det när abstrakta förslag läggs fram och ingen hänsyn
              tas till hur verkligheten ser ut. Den krassa verkligheten är nämligen
              att det regionala grundavdraget inte kommer att få den effekt
              som regeringen eftersträvar.
            </seg>
            <seg n="992a7f62">
              Jämför man regeringens utredningsdirektiv med den nu färdiga
              propositionen upptäcker man en intressant sak. I direktivet kan
              man läsa att det är angeläget att på olika sätt stimulera den
              regionala utvecklingen i vissa delar av Sverige där medborgare
              och företag kan ha höga kostnader till följd av långa transportavstånd
              och ett kallt klimat. I regeringens proposition däremot är det
              här inte längre ett argument, utan nu pratar man om att en skattelättnad
              införs för fysiska personer bosatta inom stödområde A som kompensation
              för ökade utgifter på grund av geografiska lägesnackdelar.
            </seg>
            <seg n="aed2ad75">
              Nu ska medborgarna alltså kompenseras för de ökade utgifter som
              har blivit följden av regeringens och samarbetspartiernas så kallade
              skatteväxling med kraftigt höjda energi- och bränslepriser. Regeringen
              har alltså medvetet fört en politik som kraftigt har ökat uppvärmnings-
              och transportkostnaderna, och i efterhand vill man till viss del
              kompensera de här kostnaderna för en i det närmaste slumpvis utvald
              grupp av invånare.
            </seg>
            <seg n="87f71a52">
              Fru talman! Vi kan konstatera att efter en mycket lång period
              av ett socialdemokratiskt styre står många människor utanför arbetsmarknaden.
              Därför måste näringslivet i hela Sverige och inte minst i Norrlands
              inland ha en stimulans. Det är befriande att regeringen har kommit
              till den insikten, men den metod regeringen använder är alltså
              alla remissinstanser eniga om är felaktig. Det som behövs är i
              stället bra villkor för företagande och nya jobb. Problemet är
              att regeringen i princip går i motsatt riktning. I går beslutades
              om att ytterligare försämra villkoren för företagen. Fullt medvetet
              beslutade man att öka arbetslösheten, för det är följden av att
              begränsa möjligheterna till säsongsarbete. Det slår hårt mot exempelvis
              turistbranschen. Hur ska en liftägare eller en restaurangägare
              i Åre kunna ha samma bemanningskrav året om? Hur ska ett skogsföretag
              kunna ha planteringspersonal anställd året om?
            </seg>
            <seg n="9ce1484d">
              Fru talman! Hade vi haft en miljöväxling värd namnet som inte
              fördyrade för konsumenterna, hade vi haft en politik för ett fritt
              företagande och nya jobb och hade vi haft en politik där olika
              regioner skulle kunna få utvecklas på sina egna villkor då hade
              vi inte behövt några regionala stimulanser.
            </seg>
            <seg n="7dedc7cb">
              Vi behöver inte mer av särlösningar för att lappa ihop de misslyckanden
              som regeringen har gjort. Vi behöver i stället en politik som
              utvecklar Sverige, ger regionerna möjligheten att utvecklas efter
              egna förutsättningar utan pekpinnar från Helsingfors.
            </seg>
            <seg n="d6e0ec91">
              Centerpartiet och alliansen föreslår att regionala utvecklingsmedel
              och EU:s regionalstöd i större utsträckning ska ned närmare de
              enskilda människorna.
            </seg>
            <seg n="2dcc82cb">
              Den här listan kan göras lång över åtgärder som måste vidtas
              för att hela Sverige, och jag betonar hela, ska kunna utvecklas
              och för att utanförskapet ska kunna brytas.
            </seg>
            <seg n="92b91820">
              I reservationen föreslås sänkta arbetsgivaravgifter för tjänsteföretag,
              vilket är ett sätt att skapa nya riktiga jobb i Norrlands inland
              men även i övriga Sverige.
            </seg>
            <seg n="773fbf0f">
              Fru talman! Alliansens politik är en politik för utveckling av
              hela Sverige, såväl Norrlands inland som landet i övrigt. Jag
              yrkar, i likhet med föregående talare, bifall till den reservation
              som alliansen har lämnat i ärendet.
            </seg>
          </u>
          <note type="speaker" n="e791ecbc">
            Anf. 5 SUSANNE EBERSTEIN (s):
          </note>
          <u who="Q3370127" xml:id="i-f559452d64191cb5-0" n="da4e7393">
            <seg n="49e40fea">
              Fru talman! Förslaget handlar alltså om en skattelättnad för
              fysiska personer bosatta inom stödområde A, och jag vill passa
              på att nämna vilka de områdena är ytterligare en gång eftersom
              alla kanske inte känner till det. Det är huvudsakligen i Norrlands
              inland, västra Dalarna och nordligaste Värmland som kompensation
              för ökade utgifter på grund av geografiska lägesnackdelar ska
              ges.
            </seg>
            <seg n="b60a6429">
              Vi socialdemokrater anser att förutsättningarna skiljer sig åt,
              främst beroende på områdets geografiska läge med bland annat stora
              transportavstånd, liten hemmamarknad, sämre tillgång till service,
              låg befolkningstäthet och kallt klimat. Grundavdraget föreslås
              därför höjas med 2 500 kr. Redan 2006 får man det dubbla beloppet
              5 000 kr. Vi tycker att det är riktigt. Undantag görs av statsstödsskäl
              för dem som bedriver näringsverksamhet inom transportsektorn.
              Det går nämligen inte enligt gällande EG-rätt att ge bidrag där.
              Det skulle vara ett otillåtet statsstöd.
            </seg>
            <seg n="b9b49ba0">
              Det intressanta är i dag att de borgerliga partierna, som vanligtvis
              vill sänka alla skatter, går emot i det här fallet. Man anser
              inte att statens regler för inkomstbeskattning ska anpassas efter
              levnadsomkostnaderna i olika delar av landet. Däremot föreslår
              man i betänkandet skattelättnader i form av sänkta arbetsgivaravgifter
              för tjänsteföretag i stödområde A. Nu vill man inte längre ha
              särregler, om jag förstått talarna rätt, för stödområde A, som
              föreslås i reservation, utan det ska vara generella sänkningar.
              Då ska vi komma ihåg att de här generella sänkningarna inte alls
              är generella, utan det är bara en del av företagen som föreslås
              få en sänkning av arbetsgivaravgifterna.
            </seg>
            <seg n="b9724dea">
              Som redovisas i betänkandet har någon form av grundavdrag funnits
              i skattelagstiftningen sedan lång tid tillbaka. Avdraget har ett
              fördelningspolitiskt syfte och är avsett att främst minska beskattningen
              av låginkomsttagare. Det faktum att vi här i landet har ett stödområde
              A betyder att vi har konstaterat att de som lever där har speciella
              villkor som skiljer sig från villkoren i andra delar av landet.
              Det är motiv nog för ett regionalt förhöjt grundavdrag.
            </seg>
            <seg n="33e71d62">
              Härifrån talarstolen har vi hört Centerpartiets företrädare vara
              väldigt mot särregleringar för vissa områden. Därför skulle jag
              vilja passa på, innan min talartid är slut, att fråga Centerpartiets
              företrädare om han också vill ta bort det regionala investeringsstödet.
              Vill han ta bort det regionala bidraget till företagsutveckling?
              Vill han ta bort det sysselsättningsbidrag som lämnas till de
              här områdena? Vill han också ta bort det transportbidrag som faktiskt
              utgår inom de här områdena?
            </seg>
            <seg n="50238721">
              Jag vill tillägga angående säsongsarbete att det inte är tal
              om att en liftägare ska vara tvungen att ha anställda liftarbetare
              på sommaren när vi inte har någon snö. Om arbetsgivaren kan beskriva
              varför han inte kan ha människor anställda hela året kommer det
              att kunna göras undantag.
            </seg>
            <seg n="60789819">
              Med detta vill jag yrka bifall till förslaget i betänkandet och
              avslag på reservationen.
            </seg>
          </u>
          <note type="speaker" n="3a53217e">
            Anf. 6 JÖRGEN JOHANSSON (c) replik:
          </note>
          <u who="Q5886707" xml:id="i-2f108afca1c1b9c2-1" n="a0d30b46">
            <seg n="c0ed341d">
              Fru talman! Jag återkommer senare till de frågor som Susanne
              Eberstein ställde.
            </seg>
            <seg n="ddbcf8cf">
              Hagfors är också en glesbygd, granne till Torsby kommun. I Torsby
              har jag möjlighet att få de här lättnaderna, vilket jag inte har
              i Hagfors. Hur ser du på de förhållandena? Vad ska du säga till
              dem som bor i Hagfors och inte har samma förutsättningar?
            </seg>
            <seg n="c9106b8e">
              Jag vill också ha svar på frågan: Är det inte besvärande att
              samtliga remissinstanser har sågat det här förslaget rakt av?
              Det har även era kända bundsförvanter LO gjort. De anser att det
              här inte är den väg man ska beträda.
            </seg>
            <seg n="f18cba4f">
              Jag vill klargöra att visst behöver vi stimulansåtgärder för
              vissa bygder. Vi från Centerpartiet har alltid strävat efter att
              ge alla lika förutsättningar. Men det måste ju ske på ett rimligt
              och bra sätt. Det här är inte rätt väg. Det visar ju det förhållandet
              att ingen remissinstans anser att det här är ett bra förslag.
            </seg>
          </u>
          <note type="speaker" n="4d9144e2">
            Anf. 7 SUSANNE EBERSTEIN (s) replik:
          </note>
          <u who="Q3370127" xml:id="i-f559452d64191cb5-1" n="da4e7393">
            <seg n="147f44bf">
              Fru talman! I reservationen jag vet inte om den fortfarande gäller
              har ni ju föreslagit att man ska sänka arbetsgivaravgifterna på
              just de här orterna. Vad jag förstår är det inte aktuellt längre,
              utan man gör en generell sänkning över hela landet. Då sänker
              man för dem som jobbar med till exempel restauranger, städföretag,
              försäljning av horoskop och hundpsykologi. Alla de som driver
              hotell, taxi och detaljhandel får högre arbetsgivaravgift. Hur
              går det ihop? Finns det väldigt mycket av den första sorten i
              glesbygden?
            </seg>
            <seg n="64093708">
              Hur har man tänkt sig sänkningen av arbetsgivaravgiften när man
              sänker på en del av sektorn och höjer på en annan del?
            </seg>
            <seg n="e170ec01">
              Som kommentar till att alla remissinstanser har sagt nej vill
              jag säga: Hur många sade inte nej till kvinnlig rösträtt när det
              utreddes? Det finns många frågor där politikerna faktiskt får
              gå framför remissinstanserna och kanske ibland fatta beslut som
              remissinstanserna inte tycker är bra just då. Jag tror att det
              kommer att glädja väldigt många människor i det här området att
              få det här avdraget.
            </seg>
            <seg n="3060a8a6">
              När det gäller gränsdragningar blir det alltid bekymmer. Vi har
              stödområde A och stödområde B och inget stödområde. Det är ju
              ett bekymmer som vi har haft länge med de regionala stöden. Jag
              tror att vi kommer att klara upp det även den här gången.
            </seg>
          </u>
          <note type="speaker" n="39c311f6">
            Anf. 8 JÖRGEN JOHANSSON (c) replik:
          </note>
          <u who="Q5886707" xml:id="i-2f108afca1c1b9c2-2" n="a0d30b46">
            <seg n="a97a04fa">
              Fru talman! Det är en viss skillnad mellan att några säger nej
              och att samtliga säger nej. Notera alltså att ingen anser att
              förslaget är bra.
            </seg>
            <seg n="be9e0381">
              Är det inte lika bra att erkänna att ni socialdemokrater egentligen
              inte tycker att det här är något bra förslag utan en eftergift
              till era stödpartier? Jag tror att det kunde vara bra om ni gav
              det beskedet.
            </seg>
            <seg n="fbb6c8eb">
              Nedsättningen till vissa tjänsteföretag beror på att vi vet att
              Norrland består av mycket turism och vi vill rikta detta för att
              göra en kraftsamling och få i gång hjulen på det området och inte
              sätta käppar i hjulen.
            </seg>
          </u>
          <note type="speaker" n="78d3f691">
            Anf. 9 SUSANNE EBERSTEIN (s) replik:
          </note>
          <u who="Q3370127" xml:id="i-f559452d64191cb5-2" n="da4e7393">
            <seg n="339a18ed">
              Fru talman! Ni har ju faktiskt föreslagit höjd arbetsgivaravgift
              för hotellnäringen. Hur går det ihop? Det förstår jag inte.
            </seg>
            <seg n="f0c07fdf">
              Nu undvek ju Jörgen Johansson att svara på mina frågor angående
              de andra stöd som utgår till stödområde A. Skulle vi ta bort dem
              eller inte? Jag tycker inte det, men Jörgen Johansson vill uppenbarligen
              inte svara på den frågan.
            </seg>
          </u>
          <note type="speaker" n="b33090a0">
            Anf. 10 MARIE ENGSTRÖM (v):
          </note>
          <u who="Q4946821" xml:id="i-5f3a750b7ad7748d-0" n="482c584e">
            <seg n="b8b8a4db">
              Fru talman! Detta betänkande är ett bevis på vad en förhandling
              kan leda fram till. Jag vill säga att vi från Vänsterpartiets
              sida naturligtvis står bakom betänkandet, men jag tror inte att
              det är det som vi är mest stolta över av det som vi har presterat
              det senaste året.
            </seg>
            <seg n="2c29fdb6">
              Vi menar att skatteregler ska vara generella. Vi ska inte ha
              regionalt uppdelade skatteregler. Vi tror också att detta självklart
              är till glädje för dem som får avdraget.
            </seg>
            <seg n="e65956d2">
              Jag kommer från Värmland. Värmland har ju tidigare nämnts i debatten.
              Jag kommer att ha svårt att förklara för invånarna i Hagfors,
              Eda och andra glesbygdskommuner varför de inte får samma avdrag
              som invånarna i Torsby kommun. I en kommun i Värmland får man
              det här avdraget. Det tror jag kan bli problematiskt.
            </seg>
            <seg n="06947eaa">
              Jag har också läst remissinstansernas svar och konstaterat att
              ingen har ställt sig bakom detta. Jag har också läst vad LO säger.
              LO säger kloka saker. Man säger: Satsa pengarna på såddkapital
              och stöd till såddfinansiering för att få i gång mindre företag.
              Det är kloka synpunkter från LO. Det är också sådant som Vänsterpartiet
              för fram i andra sammanhang.
            </seg>
            <seg n="cb99d6ad">
              Jag har även läst alliansens reservation. Jag hörde att Anne-Marie
              Ekström sade här förut att om man röstar på alliansen blir det
              både enklare och billigare att anställa. I alliansens reservation
              föreslår man ju en sänkning av arbetsgivaravgifter för tjänsteföretag.
              Nu gör man det generellt i hela landet, ser man i er budgetmotion.
            </seg>
            <seg n="966db90f">
              Man pratar väldigt tyst om att man vill finansiera detta genom
              att ta bort den generella nedsättningen av arbetsgivaravgifter
              över hela landet. Att ta bort nedsättningen betyder ju egentligen
              att man höjer arbetsgivaravgifterna för företagen, framför allt
              småföretagen, med 2,9 eller 3 miljarder kronor. Det pratar ni
              väldigt tyst om.
            </seg>
            <seg n="7af55372">
              Fru talman! Anne-Marie Ekström säger att det blir billigare att
              anställa. Om man röstar på alliansens reservation blir det faktiskt
              dyrare för företagen att anställa.
            </seg>
          </u>
          <note n="94852826">
            Därmed yrkar jag bifall till förslaget i betänkandet.
          </note>
          <note type="speaker" n="0a2a2f7e">
            Anf. 11 PETER RÅDBERG (mp):
          </note>
          <u who="Q6086370" xml:id="i-2c5008af63b9f737-0" n="d5b35547">
            <seg n="2e1677ba">
              Fru talman! Hela Sverige ska leva. Det hoppas jag att samtliga
              partier och riksdagsledamöter ställer upp på. Tyvärr är förutsättningarna
              lite olika beroende på var man bor i vårt land. För att hela landet
              ska få leva behöver riksdagen ibland gå in och hjälpa områden
              som är mer utsatta än andra. Norrlands inland är just ett sådant
              område.
            </seg>
            <seg n="7930d282">
              Avdraget har ett fördelningspolitiskt syfte, som Susanne var
              inne på. Det har funnits i Sverige under lång tid och vänder sig
              i första hand till låginkomsttagare. Det rör sig om mycket små
              belopp. Det borde egentligen inte leda till någon politisk debatt.
              Det syftar ju bara till att förstärka i de här områdena framöver.
              Tyvärr hamnar vi i en debattsituation i alla fall.
            </seg>
            <seg n="5fe89cb7">
              De borgerliga partierna säger att det inte är rätt att statens
              regler för inkomstbeskattning anpassas efter levnadsomkostnader
              i olika delar av landet. På något sätt kan jag köpa det. Det ska
              vara ungefär samma skattesatser över landet. Vi pratar om ett
              område, Norrlands inland, som är väldigt illa ute. Frågan är då
              vad vi ska göra från riksdagens sida.
            </seg>
            <seg n="8f701556">
              Att dessa områden får ett regionalt förhöjt grundavdrag beror
              främst på läget. Det är långa transportavstånd. Det är en ganska
              liten hemmamarknad. Det är sämre tillgång till service och befolkningstätheten
              är låg.
            </seg>
            <seg n="41ca1f02">
              Detta sammantaget gör att människor där har det något svårare
              och är i större behov av hjälp och stöd än människor på andra
              ställen i landet.
            </seg>
            <seg n="ca39547b">
              Den borgerliga alliansen har nyligen lagt fram ett förslag. Och
              vi hörde att man både från Vänsterpartiet och Socialdemokraterna
              talade om detta och har ett antal förslag för att hjälpa människor
              och företag i landet. Detta är också ett förslag i den riktningen.
            </seg>
            <seg n="db5806cf">
              Jag tycker att det är synd att de borgerliga partierna inte kan
              acceptera ett sådant stöd till detta område och framför allt till
              dessa människor som behöver allt stöd som de kan få utan säger
              nej och ställer sig utanför denna process som ändå med tanke på
              omfattningen innebär att man är mer positiv än negativ.
            </seg>
            <seg n="d8bcc75f">
              Miljöpartiet vill att människor i den här regionen ska känna
              att de har samma förutsättningar till ett bra liv som människor
              i alla andra regioner har. Då tycker vi att detta är ett steg
              i rätt riktning, även om vi naturligtvis erkänner att det är ett
              litet steg.
            </seg>
          </u>
          <note n="cf26a5a4">
            Fru talman! Jag yrkar bifall till förslaget i utskottets betänkande
            och avslag på reservationen och samtliga motioner.
          </note>
          <note n="30b0937c">
            Överläggningen var härmed avslutad.
          </note>
          <note n="5014ae3f">
            7 § Skattelättnad för bilar i vissa miljöklasser
          </note>
          <note n="1b586516">
            Föredrogs
          </note>
          <note type="speaker" n="bb8b043f">
            Anf. 12 LARS GUSTAFSSON (kd):
          </note>
          <u who="Q5777864" xml:id="i-9787f756e649d8f5-1" n="cb9aa003">
            <seg n="d79ece0e">
              Fru talman! Kristdemokraterna har under många år varit kraftigt
              drivande i olika utskott för att minska utsläppen från våra transporter
              och därmed få en bättre miljö i Sverige. Vi har lagt fram många
              förslag om bränslen, om motortekniker och om skatter som styrmedel
              för att man ska kunna uppnå en bättre miljö.
            </seg>
            <seg n="4a3fb526">
              Detta förslag handlar om partikelfilter, alltså en reningsutrustning
              som gör att man minskar partikelutsläppen från dieseldrivna motorer.
              Partiklar från dieseldrivna motorer är ett problem för just denna
              motortyp eftersom den släpper ut mer av dessa substanser beroende
              på att det är fråga om kompressionsförbränning och inte tändförbränning.
            </seg>
            <seg n="d9731c44">
              Dessa utsläpp påverkar hälsan negativt, och man har mätt att
              partiklar tränger ganska långt in i kroppen, tyvärr. Därför är
              detta ett särskilt problem i stadsmiljön.
            </seg>
            <seg n="ed656928">
              Men Kristdemokraterna ser positivt på förslaget om skattereduktion
              för dieseldrivna fordon med partikelfilter.
            </seg>
            <seg n="78eb2aa5">
              Sverige har sedan man införde beskattning av bilar i vägtrafiken
              under överskådlig tid haft en viktbaserad beskattning. Lyckligtvis
              har insikten om att denna form av beskattning är ett trubbigt
              instrument som dåligt reflekterar fordonstrafikens faktiska inverkan
              på miljön resulterat i en omläggning av vägtrafikbeskattningen
              som nu bättre motsvarar vägtrafikens verkliga påverkan.
            </seg>
            <seg n="ba0bfbf8">
              Den nyligen antagna vägtrafikskattelagen är ett stort steg i
              rätt riktning, även om det fortfarande finns brister i utformningen
              som innebär att man ännu inte uppnår neutralitet mellan olika
              fordon och utsläpp. Således uppstår ett oegentligt glapp mellan
              bensindrivna personbilar och lättare lastbilar och dieseldrivna
              personbilar. Detsamma gäller beskattningsnivåerna på dieseldrivna
              personbilar, där alltför många omotiverat hamnat i den gamla viktbaserade
              beskattningen som vi debatterade här för några veckor sedan.
            </seg>
            <seg n="f1179d19">
              Detta resulterar i att ett flertal relativt nya bilar kommer
              att sjunka kraftigt i andrahandsvärde och att man indirekt motverkar
              en nödvändig föryngring av vagnparken. Sannolikt kommer även privatimporten
              från andra EU-länder av dieseldrivna personbilar som uppfyller
              kraven på bilar som ingår i den koldioxidbaserade beskattningen
              att öka och särskilt av sådana med partikelfilter. Detta ser vi
              egentligen inte som en önskvärd utveckling.
            </seg>
            <seg n="62b539bc">
              Kristdemokraterna ansåg, och anser, att fler äldre bilar ska
              omfattas av den koldioxidbaserade fordonsskatten.
            </seg>
            <seg n="cbc9ef06">
              I det beslut som majoriteten i denna kammare fattade för endast
              någon månad sedan om den nya fordonsskatten avvisades tyvärr vårt
              förslag med motiveringen att det inte gick att få fram uppgifter
              om dessa något äldre bilars utsläpp.
            </seg>
            <seg n="bbddd312">
              Som framgår av nu föreliggande förslag är det fullt möjligt att
              få fram uppgifter om utsläpp på äldre personbilar, vilket regeringen
              själv i denna proposition gör gällande i samband med regler för
              eftermontering av partikelfilter. Man har alltså kört över Vägverket.
              Det som enligt Vägverket och regeringen inte var möjligt för fem
              veckor sedan är nu fullt möjligt, och det går framåt, fru talman.
            </seg>
            <seg n="04104c21">
              Förslaget om reducerad skatt när det gäller partikelfilter omfattar
              tyvärr endast personbilar och lättare lastbilar. I propositionen
              som ligger till grund för detta betänkande hävdas att det inte
              är möjligt att införa skattereduktion för partikelfilter på tyngre
              fordon. Skälen anges i propositionen på s. 35:
            </seg>
            <seg n="3fc7d68c">
              Möjligheterna att montera avgasreningsutrustning i efterhand
              samt vilken teknik som krävs för att nå de lägre utsläppen beror
              på vilken motor det är fråga om. Skattelättnader torde emellertid
              inte kunna knytas till denna typ av anordningar. Miljöklasserna
              enligt lagen om motorfordons avgasrening och motorbränslen, liksom
              enligt direktivet 1999/96/EG, är nämligen knutna till bilens motor
              och inte till särskilda anordningar med vars hjälp avgasreningen
              skulle kunna förbättras.
            </seg>
            <seg n="a5f74999">
              Utskottet skriver också i betänkandet att man tror att det i
              så fall kommer att röra sig om ett fåtal fordon.
            </seg>
            <seg n="e1e21619">
              Fru talman! Vägverket är den myndighet som handlägger och bereder
              frågor åt regeringen. Det är också den myndighet som har att utföra
              projekteringar, upphandlingar och arbeten på de svenska vägarna.
              I Vägverkets dokument för miljöupphandling av entreprenader, publikation
              2001:105, kan man läsa om vilka krav och villkor som ställs på
              de fordon med vilka arbetet ska bedrivas. Här följer tillämpliga
              delar ur upphandlingsdokumentet.
            </seg>
            <seg n="c9debf05">
              När det gäller krav på tunga lastbilar står följande: Tunga lastbilar
              i klass gul eller grön i entreprenader som i huvudsak genomförs
              i Storstockholm, Storgöteborg och Stormalmö är berättigade till
              en extra bonus för eftermonterade partikelfilter. Partikelfilterbonusen
              ersätts utöver den bonus som betalas för gröna maskiner och tunga
              lastbilar.
            </seg>
            <seg n="3dc4c5aa">
              Intyg om avgasutrustningen ska vara utfärdat av tillverkaren
              eller generalagenten för avgasutrustningen. Provningen ska styrkas
              med dokument från MTC, Motortestcenter här i Helsingfors. Reduktionen
              av partiklarna ska vara 80 %.
            </seg>
            <seg n="401d46a4">
              För den som är intresserad av att fördjupa sig i ämnet finns
              en KFB-rapport att läsa, 2000:4, där det står:
            </seg>
            <seg n="28094226">
              Katalysator och partikelfilter finns i dag som tillval för nya
              bussar och lastbilar och fungerar bra. Partikelfilter går att
              eftermontera på äldre fordon.
            </seg>
            <seg n="ae9154cc">
              Det ekologiska rådet i Danmark har i skriften Dieselpartiklar,
              ett hot mot hälsan ingående testat och redovisat eftermonterade
              partikelfilter som uppfyller samtliga krav och som monterats och
              varit i bruk på ett stort antal tunga dieseldrivna fordon.
            </seg>
            <seg n="e9d611fb">
              Ett fullskaleförsök med 120 tunga fordon slog så väl ut att rådet
              föreslagit den danska regeringen och Folketinget att omgående
              införa skattelättnader för tunga fordon med partikelfilter.
            </seg>
            <seg n="c8c5480d">
              Fru talman! Det tycks alltså som om myndighetens miljökrav vid
              upphandling är obekant för regeringen och för utskottets majoritet.
              Om man får tro texten i propositionen bryter Vägverket mot EU-direktiv
              och utbetalar extra bonusar till avgasreningsutrustning som inte
              påstås vara godkänd eller finnas. Och detta har man tydligen gjort
              i många år.
            </seg>
            <seg n="af3d0aff">
              De ökande tunga vägtransporterna i Sverige utförs praktiskt taget
              helt av dieseldrivna fordon som släpper ut stora mängder partiklar.
              Det borde vara en högprioriterad fråga att genom ekonomiska styrmedel
              låta skattenedsättningen omfatta även tunga fordon. Svenska åkerier
              är kända för mycket god standard på fordonsparken. En skattenedsättning
              för tunga fordon utrustade med partikelfilter skulle gynna både
              miljön och svensk åkerinäring. Det finns all anledning för riksdagen
              att stödja vår reservation där vi begär att regeringen snarast
              återkommer med förslag om skattenedsättning för tunga fordon som
              utrustats med partikelfilter, även sådana som är eftermonterade.
            </seg>
          </u>
          <note n="3b5d9530">
            Fru talman! Jag yrkar bifall till våra reservationer 2 och 3.
          </note>
          <note type="speaker" n="5d6dbccd">
            Anf. 13 MATS BERGLIND (s):
          </note>
          <u who="Q5572296" xml:id="i-639dcf1965c351f8-0" n="40e70046" next="i-18fae2aa61b64140-0">
            <seg n="da7e5a42">
              Fru talman! För några veckor sedan hade vi en debatt om den nya
              vägtrafikbeskattningen. Då framfördes det kritik mot att lätta
              dieselbilar med partikelfilter inte fanns med och att det inte
              fanns ekonomiska incitament för att få nedsättning skattemässigt.
            </seg>
            <seg n="a17b1766">
              Jag gjorde en något kvalificerad gissning att regeringen skulle
              återkomma i denna fråga, och nu står vi här i dag igen.
            </seg>
            <seg n="41e38eaa">
              Att få en nedsättning på 6 000 kr för dieselbilar med partikelfilter
              tror jag kommer att vara ett bra argument för dem som står i begrepp
              att byta bil och som står inför att välja vad de ska skaffa sig.
            </seg>
            <seg n="d3f0e5bd">
              Den här typen av reglering har vi förut använt oss av, alltså
              att vi inför nya regler för nya bilar. Sedan förnyas bilparken
              vartefter. Så gjorde vi till exempel när vi antog lagen om katalysator,
              och det har fungerat bra.
            </seg>
          </u>
          <note n="f3a924a0">
            Mot den bakgrunden yrkar jag bifall till utskottets förslag i
            betänkandet och avslag på reservationerna.
          </note>
          <u who="Q5572296" xml:id="i-18fae2aa61b64140-0" n="40e70046" prev="i-639dcf1965c351f8-0">
            <seg n="c735fb04">
              När det gäller de tunga bilarna och eftermonteringen tror jag
              inte att jag gissar helt fel om jag säger att också den frågan
              återkommer.
            </seg>
            <seg n="b71d5b4d">
              Arbetet med att få ett miljövänligare transportsystem är inte
              bara en svensk angelägenhet, utan detta har diskuterats också
              i många andra länder. Kommer vi sedan fram till ett gemensamt
              ställningstagande på europeisk nivå styr kanske också det upp
              hur det här ska hanteras.
            </seg>
            <seg n="ad880886">
              Eftermonteringen finns förvisso inte med jag är definitivt ingen
              expert på bilar men de jag har pratat med säger att med den kostnad
              som den åtgärden skulle medföra utan att vi ändå kommer ned på
              de nivåer som är önskvärda är det tveksamt om ett sådant styrmedel
              på skattesidan skulle vara en hjälp.
            </seg>
            <seg n="7ba20dbe">
              Fru talman! Är det någonting som kommer att förändras med tiden
              allteftersom tekniken utvecklas och de ekonomiska incitamenten
              förstärks, så är det detta. Med all sannolikhet kommer vi att
              få göra nya förändringar när det gäller beskattningen av bilar.
            </seg>
          </u>
          <note type="speaker" n="e2173183">
            Anf. 14 LARS GUSTAFSSON (kd) replik:
          </note>
          <u who="Q5777864" xml:id="i-9787f756e649d8f5-2" n="cb9aa003">
            <seg n="56f84254">
              Fru talman! Efter snart fulla åtta år i denna kammare har jag
              inte stor tilltro till möjligheten att vända någon omröstning
              här i kammaren fem minuter innan det är dags att rösta därför
              kommer jag inte att nämna om det men det är faktiskt vad jag rekommenderar.
              Här finns ju ett fullskaleförsök där man visar att det vi här
              talar om faktiskt är möjligt och att kostnaden är så pass liten
              att den är värd att ta 6 000 kr för en personbil, tror jag. För
              en lastbil talas det om 30 00040 000 kr. Med tanke på att de kan
              gå så oerhört länge med insatsfilter blir det faktiskt ekonomi
              i detta. Jag rekommenderar alltså detta.
            </seg>
            <seg n="7fb9fe95">
              Dock har jag en förståelse här. Jag är kanske lite mer insatt
              i just tekniken det får vi väl respektera och min kontrahent kanske
              i andra saker, så jag vill rekommendera att man snarast återkommer
              till frågan, som är en miljöfråga en marginell sak när det gäller
              en stor lastbil som kostar flera miljoner. Det här fungerar ypperligt
              kan jag säga.
            </seg>
          </u>
          <note type="speaker" n="24870369">
            Anf. 15 MATS BERGLIND (s) replik:
          </note>
          <u who="Q5572296" xml:id="i-2473ec3dced1b443-0" n="40e70046">
            <seg n="43e33a4d">
              Fru talman! Att Lars Gustafsson kan det tekniska bättre än jag
              ska vi inte ha någon som helst diskussion om. Men återigen: Den
              sedan länge beprövade metoden, att det är den nya fordonsparken
              som störst vikt läggs vid för att styra upp vad man ska skaffa
              sig, är en metod som jag tror fortfarande är gångbar.
            </seg>
            <seg n="82244ec0">
              Men naturligtvis är det så att tekniken går framåt. Det tas fram
              nya saker. Ekonomiskt blir det kanske också billigare om fler
              gör detta. Då är det kanske dags att återkomma och justera i de
              här skattefrågorna just när det gäller bilar och lastbilar.
            </seg>
          </u>
          <note type="speaker" n="dee3b005">
            Anf. 16 LARS GUSTAFSSON (kd) replik:
          </note>
          <u who="Q5777864" xml:id="i-9787f756e649d8f5-3" n="cb9aa003">
            <seg n="78bfae09">
              Fru talman! Av Vägverkets upphandling framgår att det räcker
              att ha ett intyg om att man har renoverat motorn och infört den
              teknikutrustning som finns. Då får man från Vägverket en skattereduktion
              motsvarande vad som gäller för de nyaste bilarna. En lastbil går
              kanske 150 000200 000 mil. Det innebär att den har en mycket lång
              livscykel jämfört med mycket annat vägmässigt så att säga, så
              det finns all anledning att introducera den här möjligheten för
              dem som kan eftermontera filter. Det skulle mer vara standard
              i Sverige, tycker jag. Det behöver inte vara bara i storstäder
              som det finns dåliga miljöer, utan de finns också i småstäder.
            </seg>
            <seg n="7e8f95d5">
              Därför hoppas jag att man snarast återkommer. Eftersom man just
              nu hanterar detta på regeringsnivå i Danmark tycker jag att det
              kunde göras också i Sverige. Vi behöver inte ligga efter danskarna
              även om vi har byggt en bro till dem.
            </seg>
          </u>
          <note type="speaker" n="1043d44d">
            Anf. 17 MATS BERGLIND (s) replik:
          </note>
          <u who="Q5572296" xml:id="i-2473ec3dced1b443-1" n="40e70046">
            <seg n="45b82c55">
              Fru talman! Viktigast i den här debatten är ändå, tycker jag,
              att vi är överens om inriktningen. Vi är överens om att förslaget
              som sådant är bra. Om det sedan behöver kompletteras i efterhand
              tänker inte jag vara motståndare till det. Det här är i alla fall
              ett steg i rätt riktning. Alla är angelägna om detta, som anses
              vara ett bra förslag.
            </seg>
          </u>
          <note n="30b0937c">
            Överläggningen var härmed avslutad.
          </note>
          <note n="6f11f573">
            8 § Beskattning av europakooperativ
          </note>
          <note n="1b586516">
            Föredrogs
          </note>
          <note n="b8f0e296">
            Andre vice talmannen konstaterade att ingen talare var anmäld.
          </note>
          <note n="1fbfe7d4">
            9 § En modernare kriminalvårdslag
          </note>
          <note n="1b586516">
            Föredrogs
          </note>
          <note type="speaker" n="16feba3d">
            Anf. 18 JEPPE JOHNSSON (m):
          </note>
          <u who="Q5889493" xml:id="i-77a96484ba347f6c-0" n="a5b237c7">
            <seg n="ff61240b">
              Fru talman! Vi står bakom samtliga våra 19 reservationer och
              fyra särskilda yttranden. Mängden tyder väl på att vi har olika
              uppfattningar om både stora och små saker. Men jag yrkar bifall
              endast till reservation 1.
            </seg>
            <seg n="f781f849">
              Fru talman! Kriminalvården i Sverige har stora problem. Det finns
              en rad offentliga rapporter där man har kritiserat bristerna i
              verksamheten, och återfallsstatistiken talar sitt tydliga språk
              när det beträffande vissa brott är 80 % som återfaller i brott
              innan tre år gått.
            </seg>
            <seg n="d76406e0">
              Inom kriminalvården har regeringens misslyckande med att skapa
              ett fungerande rättsväsende särskilt tydligt kommit i dager. Statens
              ansvar för brottsligheten tar ju inte slut när brottslingen dömts
              till fängelse. Det är tvärtom då som den verkliga utmaningen börjar
              att genom frihetsberövandet både straffa och återanpassa en dömd
              brottsling.
            </seg>
            <seg n="7682ebce">
              Fru talman! I SEKO-Nytt från den 6 februari i år står det så
              här: För att få kriminalvården att fungera i enlighet med uppdraget,
              ge personalen bra förutsättningar att arbeta och en hygglig arbetsmiljö,
              får inte beläggningen överstiga 8590 %.
            </seg>
            <seg n="c8183c09">
              Fru talman! Jag instämmer i SEKO:s uppfattning. Kriminalvården
              håller visserligen på att bygga ut antalet platser, men det räcker
              inte. Ska vi ha en kriminalvård värd namnet vård det heter ju
              kriminal vård måste vi lösa platsbristen.
            </seg>
            <seg n="8709841c">
              Under mars var medelbeläggningen på Sveriges häkten 106 %. De
              slutna anstalterna hade en beläggning på 101 %. De öppna klarade
              sig visserligen med 96 %, men också det är för högt.
            </seg>
            <seg n="e042a253">
              Trots detta lägger vi ned anstalter. Jag tänker bland annat på
              det som för någon vecka sedan stod i medierna om Roxtuna som ska
              läggas ned nu vid halvårsskiftet. På Roxtuna skriver till och
              med internerna till justitieminister Bodström och säger att de
              vill ha kvar anstalten. Enligt TT skriver de: Roxtuna är en av
              de få anstalterna som har en fungerande drogterapi.
            </seg>
            <seg n="20ff1c20">
              Fru talman! Varför lägger man ned Roxtuna? Ja, det gör man inte
              därför att den är dålig, utan därför att den ska finansiera en
              annan anstalt. Men antalet platser netto blir inte vad man kunde
              förvänta sig. Nej, svaret på frågan om varför Roxtuna läggs ned
              är att de satsningar som Bodström och ni socialdemokrater påstår
              att ni gör inte på långa vägar räcker till.
            </seg>
            <seg n="e216b3df">
              Fru talman! Jag ska inte sjunga som jag först hade tänkt göra
              utan säger bara: Släpp fångarne loss, det är trångt! Så tolkar
              jag detta betänkande.
            </seg>
            <seg n="c193e684">
              Vi är inte bortskämda med att förslag från regeringen kommer
              snabbt. Men det gjorde detta förslag. Det har ju inte gått ett
              år sedan Kriminalvårdsutredningen lade fram sitt förslag.
            </seg>
            <seg n="d6f2f95c">
              I stället för att komma med ett helt genomarbetat förslag lyfter
              regeringen ut de delar som eventuellt kan lätta lite på trycket.
            </seg>
            <seg n="b360f18e">
              Som vi ser detta är många av förslagen en återgång till någon
              form av halvtidsfrigivning.
            </seg>
            <seg n="12c4013e">
              I ett debattsvar nu i vår i tidningen Folkbladet uttalar sig
              Bodström under rubriken Vi kortar inte straffen av ekonomiska
              skäl.
            </seg>
            <seg n="58f655ff">
              Vad är då skälet? Jag undrar om ni socialdemokrater anser att
              vi har för långa straff och att ni därför vill korta ned dem.
            </seg>
            <seg n="0ae97d88">
              Jag kan ge två exempel som jag tycker att ni ska ta med er. Strafftiden
              för grov misshandel är etttio år. Men senaste statistik som jag
              fått tag på visar att medelstrafftiden för detta brott var 18
              månader.
            </seg>
            <seg n="9ce9518f">
              För grov kvinnofridskränkning ett brott som möjligtvis skulle
              kunna få er att reagera varierar strafftiden mellan sex månader
              och sex år. Den utdömda medelstrafftiden för detta brott var tio
              och en halv månad.
            </seg>
            <seg n="fce00fbd">
              Det vet både ni socialdemokrater och vi moderater, och ni socialdemokrater
              tycker ju att det är bra, att straffskalorna inte används. Flertalet
              påföljder ligger längst ned i botten på straffskalan eller till
              och med under straffskalan.
            </seg>
            <seg n="90885668">
              Fru talman! Regeringens förslag om vistelse i halvvägshus samt
              utökad frigång öppnar i praktiken för en halvering av vissa strafftider,
              som redan i dag av väldigt många uppfattas som korta. Detta motsätter
              vi oss. Det har vi också skrivit i reservationer.
            </seg>
            <seg n="d47beb26">
              Jag har en fråga till majoriteten. Många som är dömda för ekonomisk
              brottslighet eller vissa sexualbrott brukar ju sköta sig riktigt,
              riktigt bra i fängelserna. Tycker ni att det är lämpligt att också
              de får avtjäna stora delar av sin strafftid med utökad frigång,
              det vill säga i sin egen bostad? Och hur ska ni kontrollera att
              man inte återupptar sin brottsliga verksamhet? Man kanske till
              och med ska hem och bo i den bostad där ett eventuellt brottsoffer
              finns. Nu utgår jag från att det inte blir på det sättet, men
              möjligheterna öppnas ju.
            </seg>
            <seg n="49f9c2c9">
              Fru talman! Vår grundinställning är att utdömt fängelsestraff
              ska avtjänas och att villkorlig frigivning ska kunna bli möjlig
              när man har avtjänat två tredjedelar av strafftiden.
            </seg>
            <seg n="7805d70e">
              I vårt förslag finns en morot. I ert förslag finns möjligtvis
              en liten, liten piska. Moroten i vårt förslag är att sköter du
              dig, ja, då blir du villkorligt frigiven efter två tredjedelar
              av strafftiden. Det skulle ge, är vi helt övertygade om, ett mycket
              bättre klimat på våra fängelser, både för de intagna och för de
              anställda, vilket skulle möjliggöra en helt annan vård och behandling.
              Oavsett om vi är riksdagsledamöter eller fängslade, är vi oerhört
              mottagliga för incitament som kan påverka vår framtid. Alla är
              det inte, det vet jag, men de allra flesta är det.
            </seg>
            <seg n="c90288b8">
              Vid bedömningen av om det ska bli aktuellt med en frigivning
              ska det naturligtvis tas väldigt stor hänsyn till hur man har
              skött sig under tiden i fängelset hur man har deltagit i sin programverksamhet,
              hur studierna har fortskridit, hur man har skött permissionerna
              och om man har varit drogfri.
            </seg>
            <seg n="d87be39e">
              Det är oerhört viktigt att hela strafftiden gäller vid allvarlig
              misskötsel. Vet man det från början när papperen är klara, vet
              man också vilka spelregler som gäller. Då är det en morot, och
              jag tror att det kommer att förbättra kriminalvården.
            </seg>
            <seg n="32e5365b">
              Fru talman! När Bodström presenterade propositionen kunde man
              få uppfattningen att nu var det hårda tag som gällde. Jag kommer
              ihåg att när jag såg det på text-tv nästan rös jag av hur ruskigt
              det skulle bli för dem som inte skötte sig. Om man inte skötte
              sig kunde man få sitta längre än två tredjedelar av strafftiden.
            </seg>
            <seg n="04a364e2">
              Så här sade Bodström enligt tidningen City den 31 januari: Samtidigt
              är det viktigt att de som missköter sig på olika sätt bråkar,
              använder droger eller rymmer också ska få konsekvenser av det.
              I stället för de 15 dagar som ges i tillägg i dag, ska tillägg
              kunna ges upp till sex månader.
            </seg>
            <seg n="112c08f8">
              Det är ruskigt, det är tufft, det är hårt. Men läser man sammanfattningen
              i dagens betänkande på första sidan kan man ju få en helt annan
              uppfattning, och jag tror att det är den som gäller. Där står
              det:
            </seg>
            <seg n="92052250">
              Villkorlig frigivning skall som huvudregel även fortsättningsvis
              ske när två tredjedelar, dock minst en månad, av strafftiden avtjänats.
              Om det vid den tidpunkten finns synnerliga skäl mot villkorlig
              frigivning skall den skjutas upp.
            </seg>
            <seg n="7c5635dc">
              Synnerliga skäl är på juristspråk, har i alla fall jag fått lära
              mig, väldigt tungt. Jag tror att de allra flesta kommer att friges
              efter två tredjedelar av strafftiden, även om de strular ganska
              ordentligt. Och på s. 16 står det att det bara är de som riktigt,
              riktigt allvarligt har misskött sig som ska få längre strafftid.
              Så den här piskan är väldigt liten. Vår morot hade varit mycket,
              mycket bättre och hade smakat mycket bättre, det lovar jag.
            </seg>
            <seg n="85ccfcfe">
              Fru talman! Många som sitter på våra fängelser har drogproblem.
              Den som döms till fängelse ska kunna erbjudas hjälp att sluta
              med både droger och kriminalitet. Han eller hon ska vara bättre
              rustad då straffet är avtjänat. Vi bejakar möjligheten att kunna
              avtjäna sitt straff helt eller delvis på behandlingshem. Men som
              vi alla vet avbryter i dag de allra flesta sin vård när två tredjedelar
              av straffet är avtjänat. Detta är inte bra. Vi anser att hela
              behandlingen ska genomföras. Har det bedömts att man behöver en
              behandling en viss tid är det faktiskt minimum för att klara av
              att bli drogfri. Man ges inte en chans om man på eget val kan
              avbryta behandlingen när två tredjedelar av tiden har gått. Vi
              ser möjligheten att avtjäna delar av ett fängelsestraff på ett
              vårdhem eller motsvarande som en förmån. Den bör ses som en ömsesidig
              överenskommelse mellan den som behöver vården och samhället. Man
              kommer överens helt enkelt, och sedan är det detta som gäller.
              Och det är viktigt att man kommer överens, för annars kanske inte
              den riktiga viljan finns hos den som ska ha vården. Då tycker
              jag att vi kanske ska satsa ännu mer på några andra som är motiverade
              och verkligen vill. Då tror jag att vi når bäst resultat.
            </seg>
            <seg n="8ebd4bd4">
              Därför bör man ställa upp villkor som innebär att man helt enkelt
              är skyldig att genomgå hela vårdvistelsen, även om den så att
              säga faller bortom de två tredjedelarna av strafftiden. Villkorlig
              frigivning bör alltså inte komma i fråga innan den avtalade vårdtiden
              är genomförd. Den som avbryter behandlingen i förtid ska enligt
              vår uppfattning inte heller få tillgodoräkna sig tiden som avtjänad
              strafftid. Avbrottet ska till och med kunna räknas som en form
              av misskötsel.
            </seg>
            <seg n="a62da615">
              Fru talman! Det är viktigt att tiden i fängelse används på ett
              riktigt sätt. Programverksamheten ska naturligtvis hålla hög kvalitet.
              Många behöver förbättra sin utbildning. Då avser jag både studier
              och yrkesutbildning.
            </seg>
            <seg n="816ec557">
              Vi vill återupprätta arbetslinjen inom kriminalvården. Kriminalvården
              ska ha en tydlig arbetslinje. Det är mycket viktigt. Många interner
              har inte normala rutiner. Man behöver lära sig att laga mat, tvätta,
              städa, läsa tidningen, med mera enkla, banala saker för oss. Det
              är viktigt att man lär sig detta, och där tror jag att vi är överens.
            </seg>
            <seg n="59e3c9a1">
              Fru talman! Avslutningsvis ska jag kort nämna några av förslagen
              som förts fram i motioner.
            </seg>
            <seg n="cba336bd">
              För mig är det självklart att den som har dömts till utvisning
              efter avtjänat straff ska sätta undan pengar av det man tjänar
              under fängelsetiden till hemresan. För mig är det självklart att
              fängelsedömda inte ska ha tillgång till sitt pass då de sitter
              i fängelse. Jag tycker också att det borde vara möjligt att övervaka
              vissa dömda med elektronisk fotboja under permission, till exempel
              de som är dömda för grov kvinnofridskränkning.
            </seg>
            <seg n="80c520c0">
              I dagens Sverige är det inga problem att övervaka, i stort sett
              på metern när, var fiskare och fiskebåtar befinner sig. Det borde
              inte heller vara omöjligt att hålla koll på dömda brottslingar
              under permission om viljan hade funnits. Det gör den inte hos
              nuvarande riksdagsmajoritet.
            </seg>
          </u>
          <note type="speaker" n="85f153e8">
            Anf. 19 KARIN GRANBOM (fp):
          </note>
          <u who="Q4950718" xml:id="i-f2c6566bd71ea401-0" n="97cdb184">
            <seg n="a644a95a">
              Fru talman! När det finns omfattande system i samhället som inte
              fungerar tillsätts det ofta en parlamentarisk offentlig utredning
              för att tänka igenom och diskutera vad man kan göra åt problemet.
              Utredningens uppgift är att förbereda ett lagförslag.
            </seg>
            <seg n="f63cab14">
              Under närmare två och ett halvt år jobbade Kriminalvårdskommittén
              med att få fram ett förslag till en ny kriminalvårdslag. Jag var
              själv med i utredningen, liksom några till som sitter här i dag.
              Det var högt i tak och vi var många som med stor entusiasm tog
              oss an uppgiften. Förslag på hur kriminalvården skulle kunna förbättras
              lades till andra förslag. Till slut blev det två hela böcker på
              1 100 sidor. För er som inte har sett dem kan jag visa hur de
              ser ut.
            </seg>
            <seg n="80fe3a6e">
              Utgångspunkten i betänkandet var att skapa drivkrafter för varje
              enskilt intagen att förändra sig och att det skulle bli ett bättre
              klimat på anstalterna. Slutprodukten blev ett omfattande förmånssystem
              som innebär att intagna som följer sin verkställighetsplan och
              som i övrigt rättar sig efter regler får förmåner och har möjlighet
              att flyttas upp i ett nivåsystem som reglerar innehållet i verkställigheten.
              Misskötsamhet skulle kunna medföra att den intagne flyttades ned
              i samma system, och konsekvenser skulle snabbt följa på olika
              handlingar.
            </seg>
            <seg n="df78a25d">
              Folkpartiet står bakom den här typen av individanpassat system
              i anstalt som bygger på incitament för de intagna att sköta sig
              och utvecklas i en positiv riktning. Problemet med det förslag
              som vi debatterar i dag, regeringens proposition En modernare
              kriminalvårdslag , är att regeringen har lyft ut Kriminalvårdskommitténs
              förslag om utökad utslussning separat utan att det ses som en
              del av ett större förmånssystem.
            </seg>
            <seg n="c65ce431">
              Jag står bakom att det måste bli bättre utslussningsmöjligheter
              än i dag för dem som suttit i fängelse under en lång tid. Men
              det är fel att enbart plocka ut det förslag som var det mest långtgående
              som kommittén föreslog. Att få utökad frigång, det vill säga att
              kunna vistas helt utanför fängelset efter halva tiden utan fotboja,
              var tänkt som den största belöningen för en person som varit klanderfritt
              skötsam under en längre tid.
            </seg>
            <seg n="fead3e43">
              Under den tiden tills personen skulle kunna uppnå denna stora
              förmån skulle han eller hon ha fått många mindre belöningar på
              vägen. Kriminalvårdskommittén föreslog dessutom att utökad frigång
              enbart skulle vara för dem med minst ett år i fängelse och alltså
              tidigast kunna komma i fråga efter det att någon hade suttit minst
              sex månader.
            </seg>
            <seg n="26beb31d">
              Regeringen tycker att dömda med sex månaders fängelse och uppåt
              ska kunna ta del av utslussningsmöjligheterna. Därmed räcker det
              med att dessa intagna varit enbart tre månader i fängelse. Det
              är för kort tid för att visa att man verkligen förtjänar att komma
              ut efter halva tiden. Dessutom handlar det knappast om utslussning.
              Utslussning är viktigt vid längre straff.
            </seg>
            <seg n="90c7b26a">
              Det handlar kort och gott om en belöning för den som varit skötsam
              och att regeringen får loss platser i kriminalvården. Förslaget
              är ytterligare ett i raden av förslag som kommit på sista tiden
              om hur man på olika sätt kan omvandla fängelsepåföljder som domstolarna
              dömt ut till något annat. Att personer döms till sex månaders
              fängelse och är ute efter halva tiden utan att man vågar tala
              om halvtidsfrigivning för vissa är att komplicera allt och riskera
              att urholka domar och rubba allmänhetens förtroende. Därför yrkar
              jag bifall till reservation 7.
            </seg>
            <seg n="acde83d4">
              Det har sedan en tid varit möjligt med utslussning med fotboja
              vid längre straff. Det tycker vi i Folkpartiet är bra. Då får
              en intagen vänja sig vid friheten samtidigt som kriminalvården
              kan uppfylla sitt övervakningsansvar på ett riktigt sätt. Men
              utökad frigång, att få vistas utanför anstalt utan boja före villkorlig
              frigivning, kan vi inte säga ja till, särskilt inte när kvalificeringstiden
              är så kort.
            </seg>
            <seg n="2aa23ed6">
              Den andra delen av propositionen handlar om den villkorliga frigivningen
              som normalt infaller efter två tredjedelar av påföljden. Missköter
              sig en intagen kan den villkorliga frigivningen flyttas fram med
              15 dagar. Regeringen tycker nog med all rätta att det blivit ett
              stort problem att den villkorliga frigivningen flyttas fram så
              ofta med resultatet att intagna blir kvar i anstalt. Platser upptas
              som behövs till andra, och det hela blir dyrt.
            </seg>
            <seg n="11de1c9a">
              I stället för att se att senareläggning av villkorlig frigivning
              är följden av ett råare anstaltsklimat med många som missköter
              sig och göra något åt det problemet ser regeringen i stället till
              att minska möjligheterna till senareläggning av villkorligt frigivning.
              Det är den i stort sett enda reaktionen på felaktiga beteenden.
            </seg>
            <seg n="3cf502df">
              Nu ska det krävas synnerliga skäl för att frigivningen ska flyttas
              fram. Enstaka fall av misskötsamhet ska inte få någon konsekvens.
              Om någon i enstaka fall vägrar delta i anvisad sysselsättning
              eller vid enstaka tillfälle är aggressiv ska inget hända. Detta
              är fel. All misskötsamhet måste få en konsekvens, någon direkt
              reaktion.
            </seg>
            <seg n="f62d00f2">
              Framflyttning av villkorlig frigivning är inte ett bra incitament
              att hejda misskötsamhet. Men det är den enda negativa konsekvens
              vi har att ge, eftersom regeringen inte vill möjliggöra något
              annat. Då måste vi ha kvar möjligheten att efter varje misskötsamhet
              kunna besluta om senareläggning.
            </seg>
            <seg n="7a9967b8">
              Hur kommer det annars att bli på anstalterna? Är det okej att
              var och varannan någon gång ibland beter sig som den vill? Jag
              vet att personalen inte ser fram emot att varje intagen kan tillåta
              sig att i enstaka fall vara aggressiva och ifrågasätta regler.
              Men att rymma någon enstaka gång ska enligt regeringens förslag
              kunna föranleda senarelagd villkorlig frigivning. Då ska framflyttningen
              kunna bli mer än 15 dagar som det är i dag.
            </seg>
            <seg n="95024677">
              Vi i Folkpartiet tycker att det är bra att regeringen skärper
              konsekvensen av rymning. Men vi tycker inte att det som föreslås
              är det som behövs. Vi vill se att rymning i sig själv utgör ett
              brott. Bara för att det står någon och öppnar dörren har man väl
              inte rätt att ge sig av från fängelset utan att det kommer en
              konsekvens av detta?
            </seg>
            <seg n="9f52ca9e">
              Man har inte heller rätt att ge sig av från häktet. Minns ni
              fritagningen vid Västerås tingsrätt i fredags då två killar fritog
              en häktad under rättegång? Vad ska han få för påföljd? Han kan
              inte få framflyttad villkorlig frigivning. Se till att kriminalisera
              rymning från både häkte och anstalt.
            </seg>
            <seg n="07f3cd04">
              Regeringen kallar sin proposition, sitt förslag, En modernare
              kriminalvårdslag. Det är i huvudsak den vi har behandlat i utskottet,
              och därför heter också betänkandet så. Men betänkandet innehåller
              också en hel del motionsförslag.
            </seg>
            <seg n="40c581f5">
              Hade några av de förslag som handlar om förbättrat innehåll i
              kriminalvården, såsom ökade möjligheter till arbete och behandling
              av till exempel psykisk störning, biträtts, hade vi kanske börjat
              kunna kalla betänkandet för modernt. Men utskottsmajoriteten tar
              inte chansen att göra en enda förbättring, utan biträder bara
              regeringen. Det är synd när vi vet att det inte står bra till
              i kriminalvården.
            </seg>
            <seg n="99deef47">
              Regeringen har tyvärr inte någon sammanhållen strategi för att
              göra någonting åt det. Förslaget som vi debatterar i dag är tråkigt
              nog bara ytterligare en lapp i ett lapptäcke. Av Kriminalvårdskommitténs
              omfattande förslag bidde det bara en tumme.
            </seg>
          </u>
          <note type="speaker" n="cb2b5cf3">
            Anf. 20 OLLE SANDAHL (kd):
          </note>
          <u who="Q6091566" xml:id="i-0f98f1692f69aadc-0" n="2bb85a7e">
            <seg n="4b24379c">
              Fru talman! Först vill jag tacka för fru talmannens godhjärtade
              beslut att släppa in mig i debatten som stand-in för Peter Althin.
            </seg>
            <seg n="9c0cbd46">
              Visst delar jag regeringens och justitieutskottets bedömning
              att det behövs en modernare kriminalvård. Inget behov kan vara
              mer uppenbart. Återfallsfrekvensen och brottsfrekvensen är fullständigt
              förlamande.
            </seg>
            <seg n="09dca81d">
              Om någon utveckling har skett i modern tid är det en utveckling
              till det sämre. Så för all del, en reformering är högst motiverad
              och angelägen. Problemet är att den föreslagna reformen inte bidrar
              till lösning av de problem kriminalvården har, möjligen tvärtom.
            </seg>
            <seg n="8579f033">
              En viktig del i påföljdssystemet är brottsoffrets trygghet och
              upprättelse. Ett syfte är att gärningsmannen döms till påföljd
              som skyddar brottsoffret under en tid av berättigad trygghet.
              Många brottsoffer ser med bävan fram emot den dagen då gärningsmannen
              släpps fri.
            </seg>
            <seg n="a1cb3465">
              Föreliggande förslag innebär att tiden på anstalt kortas väsentligt.
              Detta görs utan att det planeras någon alternativ fungerande skyddsmetod
              eller att någon ny mer effektiv och tidsbesparande behandling
              med bättre prognos föreslås som därigenom skulle kunna skapa en
              kompensatorisk trygghet.
            </seg>
            <seg n="03049156">
              Inga nya förslag till verkningsfull behandling som ger den dömde
              bättre prognos för att förändra sitt liv föreslås. Bara de interner
              som allvarligt missköter sig ska enligt regeringens förslag hindras
              från tidigarelagd utslussningsåtgärd.
            </seg>
            <seg n="128ef95f">
              Det jag nu sagt ska inte tolkas som att jag motsätter mig förberedelser
              för frigivning genom ordnad bostad, ekonomi, arbete och annat.
              Tvärtom: Jag ser det som en förutsättning för lyckad frigivning.
            </seg>
            <seg n="0869cf09">
              Föreliggande förslag riskerar att ytterligare skada ett redan
              bottennoterat förtroende för svenskt rättsväsende hos allmänheten.
              Kristdemokraterna anser att tydlighet i påföljdssystemet är viktigt.
              Påföljder ska vara förutsägbara både i vad gäller art, innehåll
              och utsträckning.
            </seg>
            <seg n="40cee949">
              Med det nya förslaget om utslussning efter halva fängelsetiden
              kommer tiden i fängelse att avvika ytterligare från vad som står
              i domen jämfört med dagens system. Vi tror att brottsoffren kommer
              att uppleva detta som en orättfärdig utveckling. Det är missvisande
              att någon döms till exempelvis tio års fängelse när personen i
              själva verket kommer att flyttas från fängelset redan i halvtid
              för att slutligen bli villkorligt frigiven efter drygt sex och
              ett halvt år.
            </seg>
            <seg n="bde97e48">
              Även samhället ska mena vad det säger och säga vad det menar.
              En påföljd måste vara förutsägbar både för den dömde och för brottsoffret.
            </seg>
            <seg n="f9b67e00">
              När den dömde ges frihet i förtid planeras det visserligen ske
              i en viss kontrollerad form, men effektiviteten i denna kontroll
              kan ifrågasättas. Det finns en i systemet inbyggd risk att den
              dömde tidigare än i dag kommer att återgå till tidigare umgängen
              och vanor. Kristdemokraterna menar att mindre kontakt med den
              destruktiva delen av det tidigare livet ger större chans till
              en utveckling mot ett liv utan brott. Ingen evidensbaserad kunskap
              eller annan kunskapsgrund har presenterats som skulle tala för
              att det föreslagna systemet där interner släpps ut tidigare utan
              adekvat behandling och utan ordnad social plattform är framgångsrikt.
            </seg>
            <seg n="a7a86404">
              Den väl kända trängseln på överfulla fängelser kan osökt leda
              till misstanken att det möjligen finns andra drivkrafter bakom
              förslaget andra drivkrafter än förbättrad rehabilitering och minskad
              återfallsfrekvens. Man skulle kunna misstänka att det egentliga
              syftet med regeringens förslag är att skapa plats på fängelserna.
              Det är i och för sig nödvändigt. Vi har lagt resurser i vår budget
              och förslag för att åstadkomma detta. Men plats får inte skapas
              till priset av en sämre vård. Det är i så fall en ovärdig politik
              både för de intagna, som inte får kvalificerad behandling och
              därmed en ärlig chans att förändra sina liv, och för de brottsoffer
              som har rätt att vänta sig samhällets skydd.
            </seg>
            <seg n="6d7944ea">
              Kriminalvården ska, som namnet antyder, ge vård kriminalvård.
              Kristdemokraterna har i många år varit det parti som har stått
              upp för verklig kriminalvård. I alltför stor utsträckning är kriminalvården
              i dag en förvaring i väntan på frigivning. Det behövs mer behandling
              vad avser både kvalitet och volym, annars kommer brottsligheten
              inte att minska. Hela påföljdstiden måste naturligtvis utnyttjas
              enligt en fortlöpande, reviderad, individuell behandlingsplan.
            </seg>
            <seg n="13180fb7">
              All vård måste planeras och bygga på vetenskaplig grund och beprövad
              erfarenhet. Självklart måste också missbruksbehandlingen, som
              ofta är kärnan i situationen, bygga på evidensbaserad kunskap.
              Misslyckas missbruksbehandlingen kommer återfallen i brott som
              ett brev på posten.
            </seg>
            <seg n="4ee4f73b">
              Från första dagen i fängelse måste fokus ligga på en god utslussning
              och ett icke-kriminellt liv efter behandlingsperioden. Regeringens
              förslag tillgodoser inget av detta.
            </seg>
            <seg n="bf1d915c">
              Fru talman! Institutet med halvvägshus verkar mer vara ett sätt
              att åtgärda kriminalvårdens egna problem än de problem som kriminalvården
              egentligen ska lösa. Idén tycks vara att den dömde under andra
              halvan av fängelsestraffet under inga omständigheter ska vistas
              i fängelse eller, för den delen, i annan ordnad struktur där vård
              kan ske. Som har framgått ifrågasätter Kristdemokraterna syftet
              och effektiviteten.
            </seg>
            <seg n="74904b7f">
              Personal bör regelbundet finnas på plats i halvvägshusen, skriver
              regeringen. Naturligtvis måste en person som är dömd till fängelse
              ha bättre tillsyn och framför allt vård än vad som kan rymmas
              under denna tunna formulering. Hur nära nog obehandlade interner
              utan personal, placerade tillsammans i halvvägshus framgångsrikt,
              på egen hand, skulle minska frekvensen av återfall i brottslighet
              och därmed frekvensen av brottsoffer återstår att förklara.
            </seg>
            <seg n="909b4710">
              Utökad frigång är den utslussningsform där regeringen går längst
              från det ordinarie fängelsestraffet. Det är också längst från
              uppdraget att ge rehabilitering och behandling. Det innebär att
              den intagne avtjänar fängelsestraffet i sin bostad. Det gäller
              även dem som har dömts för relationsvåld, men i dessa fall, skriver
              regeringen lugnande, bör verkställigheten inte ske i det gemensamma
              hemmet. Fattas bara!
            </seg>
            <seg n="b2cc8bd6">
              Men inget hindrar att gärningsmannen bor precis i närheten. Detta
              kan inte sägas uppfylla brottsoffrets berättigade krav på trygghet.
              Brottsoffrens situation måste ändå komma i första hand.
            </seg>
            <seg n="ac3908ba">
              Regeringen menar att frigången genom kontrollsystem leder till
              så ingripande moment att den inte upplevs som en urholkning av
              det utdömda fängelsestraffet. Påföljden ska nu inte bara vara
              upplevt straff. En minst lika viktig komponent är den ambitiösa
              behandlingen, som i det här systemet försvagas.
            </seg>
            <seg n="3fc655ce">
              Med detta sagt vill jag, fru talman, yrka bifall till reservation
              2 och avslag på propositionen. För tids vinnande yrkar jag bifall
              bara till denna reservation, även om jag och övriga kristdemokrater
              står bakom alla våra reservationer.
            </seg>
          </u>
          <note type="speaker" n="3af9d24a">
            Anf. 21 ALICE ÅSTRÖM (v):
          </note>
          <u who="Q4354173" xml:id="i-83d75896ae0b9e09-0" n="3d620b50">
            <seg n="9b88b646">
              Fru talman! I dag tar vi faktiskt viktiga steg i riktning mot
              en mer individanpassad kriminalvård. Det är en kriminalvård som
              vågar se de problem som finns när man ska gå från anstalt ut i
              frihet.
            </seg>
            <seg n="2d27dc00">
              Detta är ett förslag som förbättrar möjligheterna att minska
              återfallen, och det förbättrar möjligheterna för den enskilda
              individen att på ett säkrare sätt och under längre tid få en möjlighet
              att sakta återanpassa sig till samhället. Nu förbättrar vi möjligheterna
              till utslussning. Vi inför möjligheter till frigång, där du utanför
              anstalten på dagtid får en möjlighet till studier, arbetsträning
              eller behandling.
            </seg>
            <seg n="b87f2fc5">
              Jag tycker att det är viktigt att poängtera att möjligheten till
              behandling också finns med på det här området. Som många av de
              tidigare talarna har pekat på i sina inlägg är det viktigt att
              få vård och behandling och en möjlighet till återanpassning. Här
              öppnar vi ännu mer för denna möjlighet.
            </seg>
            <seg n="4f601528">
              Man förbättrar också möjligheten till vårdvistelse. Det är det
              som i dag kallas § 34-vård. Där har det funnits massiv kritik
              även från de borgerliga partierna mot att man har använt sig av
              § 34, med andra ord att den intagne i stället får vistas på ett
              behandlingshem och få vård och behandling, i för liten utsträckning.
              Det har också berott på att detta bara har kunnat göras mot slutet
              av straffen, och kommunerna har varit tvungna att skriva på en
              ansvarsförbindelse att betala för återstoden av vården. Detta
              har varit ett problem. Det har varit ojämlikt över landet. Vissa
              kommuner har tagit ett större ansvar medan andra kommuner har
              vägrat. Det har inneburit att vi inte har kunnat individanpassa
              denna åtgärd, utan vi har varit beroende av kommunernas välvilja.
            </seg>
            <seg n="3632c496">
              Nu öppnar man en möjlighet för ett område som kallas vårdvistelse,
              där man under en mycket längre del av straffet ska kunna vistas
              på ett behandlingshem där staten och kriminalvården tar sitt ansvar
              för kostnaderna. Detta möjliggör en mer rättssäker påföljd. Man
              är inte beroende av kommunens välvilja. Man kan också i större
              utsträckning använda den kompetens som finns i behandlingssfären,
              utanför anstalterna.
            </seg>
            <seg n="5611e056">
              Fru talman! Sedan ser vi också möjligheterna för dem som har
              kommit en bra bit på väg att få en vistelse under friare förhållanden
              i ett halvvägshus. Det innebär att den intagna är placerad i ett
              kriminalvårdens kontrollerade hem som är anpassat för att ge de
              intagna särskilt stöd och tillsyn. Det här innebär stora framsteg.
              Vi vet att det finns många på anstalterna som skulle kunna pröva
              ett annat sätt att bo och leva och sakta slussas ut. Den möjligheten
              finns inte i dag, men här öppnar man för att den intagna ska kunna
              ta ett större ansvar i ett boende samtidigt som det finns stöd
              och hjälp. Dessutom kan man ha kontroll över den intagna.
            </seg>
            <seg n="93596951">
              Det sista som införs är utökad frigång. Det innebär att den intagna
              under kontrollerade former avtjänar sista delen av fängelsestraffet
              i sin bostad.
            </seg>
            <seg n="101dc6be">
              Fru talman! I debatten har det låtit som om man släpper allting
              helt fritt här. Men det finns olika kontrollåtgärder som man kan
              vidta utifrån den enskilda individens situation. Övervakning med
              elektronisk fotboja är ett av de alternativ som man kan använda
              under den här tiden. Jag tror att det i många fall kommer att
              vara det sätt man väljer för att kontrollera dessa personer. Det
              som är bra med den här lagstiftningen är att den är modern. Man
              vågar titta på vad som fungerar för den enskilda individen och
              vad som är bäst i olika situationer.
            </seg>
            <seg n="a7223a72">
              Fru talman! Med detta tror jag att vi ökar möjligheterna för
              fler interner att återanpassa sig till samhället och att vi faktiskt
              kan minska återfallen. Med den här lagstiftningen kan Sverige
              återigen börja ta steg mot att vara ett land som kan stå för en
              modern och human kriminalvård. Sverige har varit ett föregångsland
              i många år, men andra länder har haft modet att gå vidare och
              utveckla detta. Kanada är ett sådant land. Många länder har system
              som innebär att folk inte sitter av hela strafftiden, men det
              låter inte så i debatten. Man tittar inte på vilka möjligheter
              det finns till frigivning och så vidare i nästan alla de länder
              som man ofta brukar jämföra oss med när det gäller strafftiderna.
              Man kan konstatera att Sverige inte alls har de korta straffen.
              Vi har snarare tappat när det gäller att utveckla kriminalvården,
              men nu tar vi viktiga steg.
            </seg>
            <seg n="8b61b299">
              Fru talman! Som tidigare talare också poängterat finns det många
              fler saker att göra. Vi är absolut inte klara med att utveckla
              kriminalvården. Kriminalvårdsutredningen har en mängd bra förslag
              som fortsätter att beredas. Jag hoppas att det inte dröjer alltför
              länge innan de kommer.
            </seg>
            <seg n="a4e69e97">
              Vi i Vänsterpartiet är positiva till ett förmånssystem piska
              och morot, som många kallar det i debatten. Men vi är också lite
              oroade över vad ett sådant system kan innebära eftersom man som
              intern blir väldigt utlämnad till personalen. Det är andra som
              gör bedömningen av vad man har lyckats uppnå eller inte lyckats
              uppnå. Därför kopplar vi ett sådant här system till att man inför
              en fångombudsman. Därmed yrkar jag bifall till reservation 32.
            </seg>
            <seg n="55ce7783">
              Det finns många internationella konventioner som reglerar förhållandena
              på fängelserna och skyddet för mänskliga rättigheter för interner.
              Vår grundlag tar också upp flera rättigheter som också gäller
              dem som sitter i våra fängelser.
            </seg>
            <seg n="59cdd41a">
              Detta finns i andra länder, och i Storbritannien har det införts
              en fångombudsman som arbetar med dessa frågor. Det har faktiskt
              fått positiva effekter för internerna och även för anstaltsledningarna.
              Alla säger att systemet i Storbritannien har bidragit till att
              få en bättre fungerande verksamhet för alla parter. Därför anser
              vi att det är viktigt att ett förmånssystem där man kan mista
              förmåner och få förmåner också är kopplat till skyddet av den
              enskildes rättssäkerhet så att man har möjlighet att få sin sak
              prövad om man upplever att man har blivit orättvist behandlad.
            </seg>
            <seg n="755e1134">
              Fru talman! Det finns också andra saker som är viktiga att ta
              upp. Vi behöver ha en debatt om vilka krav som är rimliga att
              ställa på kriminalvården. Ibland när jag lyssnar på debatten undrar
              jag vad det är vi förväntar oss att kriminalvården ska uppnå.
              Människor som hamnar i anstalt, och som kanske är 20, 22 eller
              23 år, har oftast en dokumenterad historia som kan ha börjat redan
              i småbarnsåldern. Sedan har barnavårdscentralen, förskolan, skolan,
              socialtjänsten, arbetslivet och psykiatrin misslyckats. Inte någonstans
              har man kunna lösa problemen. Den sista konsekvensen blir att
              man hamnar i anstalt. Sedan kräver vi att kriminalvården ska kunna
              lösa problemen på fyra månader, två år, tre år eller fem år. När
              människorna inte klarar sig när de kommer ut från anstalten utan
              återfaller i sitt gamla beteende, säger vi: Kriminalvården har
              misslyckats. Titta på återfallsfrekvensen! Allting är helt kasst
              inom kriminalvården. Personalen är inte tillräckligt utbildad.
              Behandlingsprogrammen är kassa. Allt är misslyckat.
            </seg>
            <seg n="f94cf46c">
              Jag tror inte att det är rimligt att förvänta sig att kriminalvården
              ska kunna lösa det som vi inte har kunnat lösa i alla andra instanser.
              Därför är det farligt med debatten om hur mycket kriminalvården
              misslyckas och hur återfallsfrekvensen ser ut. Då ser vi inte
              alla andra delar. När vi nu individanpassar och ställer större
              och större krav på internerna att de måste ta ett ansvar för sin
              egen situation vill vi i Vänsterpartiet också ställa frågan: Vilka
              krav kan vi ställa på samhället? Vill samhället verkligen ha tillbaka
              den intagna?
            </seg>
            <seg n="067032e4">
              I dag stänger vi fler och fler arbetsplatser för dem som är dömda.
              I debatten hör vi gång på gång att har man blivit dömd för det
              ska man inte få jobba med det och ska man inte få finnas där eller
              där. Vi ska ställa krav på internerna, men vi måste också ställa
              krav på att samhället är berett att ta sitt ansvar och ta emot
              dem som vi försöker rehabilitera inom kriminalvården. När det
              inte lyckas är det inte kriminalvårdens misslyckande, utan det
              är samhällets misslyckande.
            </seg>
            <seg n="a82209e0">
              Fru talman! Jag ser att jag egentligen har dragit över tiden
              något, men jag vill ändå ställa några frågor till de borgerliga
              partierna efter att ha läst motionerna.
            </seg>
            <seg n="10db1b5f">
              Jag vill fråga Moderaterna: Varför lyfter man upp i motionen,
              och även i debatten, att inom vissa brottskategorier återfaller
              80 % när man vet att det är extremt? Vill man utmåla kriminalvården
              och de kriminella som ett ständigt misslyckande? Det är inte den
              sanna bilden. Jag tycker att man som lagstiftare och ansvarig
              för området inte ska späda på myter och fortsätta att sprida en
              bild som inte är sann.
            </seg>
            <seg n="0eb925c8">
              Jag har också en fråga till Kristdemokraterna. Jag blev ganska
              förvånad när jag läste i motionen att problemen med uppror och
              narkotika på anstalterna är stora och att rymningar och fritagningar
              är vanliga. Jag vill fråga Kristdemokraterna: Vilket statistiskt
              underlag har ni för att säga något sådant? Jag vill gärna höra
              den statistik som visar att detta är en sanning. Annars ska man
              ta ansvar för att man återigen sprider myter som är farliga på
              det här området.
            </seg>
            <seg n="04ce25b6">
              Sedan har jag en fråga till Centerpartiet. Den kan jag kanske
              få svar på i talet. Den gäller möjligheten till halvtidsfrigivning
              som Vänsterpartiet har slagits för tidigare, men den här gången
              avstår vi. Vi vill se hur det här systemet som nu träder i kraft
              fungerar. De skriver att för att det här ska vara möjligt måste
              vi ställa krav på en perfekt skötsamhet efter att man har fått
              halvtidsfrigivningen. Ser inte Centerpartiet vilket klientel vi
              har på våra anstalter? De flesta har en diagnos eller psykiska
              störningar. Vi måste också kunna ställa krav som är rimliga att
              uppfylla, för annars inför vi saker som inte är möjliga att uppfylla.
              Att välja den vägen kommer att skapa frustration och en farligare
              situation på våra anstalter.
            </seg>
          </u>
          <note type="speaker" n="e7aa5daf">
            Anf. 22 JOHAN LINANDER (c):
          </note>
          <u who="Q5952656" xml:id="i-e184d2d03d2d7702-0" n="7968a054">
            <seg n="d461a62d">
              Fru talman! I dag debatterar vi åter kriminalvården. Det är knappast
              första gången under mandatperioden som vi gör det, men i dag är
              det faktiskt en skillnad, för nu har vi några konkreta förslag
              att ta ställning till. Regeringen har lämnat en proposition som
              man har döpt till En modernare kriminalvårdslag . Det finns en
              del av de förslagen som Centerpartiet står bakom, och detta återkommer
              jag till.
            </seg>
            <seg n="61234625">
              Men jag tänkte börja med att svara Alice Åström. Först slås man
              i Alice Åströms anförande av hur hon totalt glömmer bort individens
              ansvar för sina egna handlingar. Vi har som individer och som
              medborgare ansvar för vad vi själva gör. Visst kan vi ha haft
              en mycket svår barndom, vara narkotikamissbrukare och ha psykiska
              problem, men i grunden måste man utgå från den egna individens
              ansvar. Man kan prata om samhällets ansvar och samhällets misslyckande,
              men man måste i slutändan komma tillbaka till att när människor
              begår brott får de stå för sina handlingar och också ta det straff
              som utdömts.
            </seg>
            <seg n="24ec807a">
              När det gäller halvtidsfrigivning lät det på Alice Åström som
              att Centerpartiet står bakom att införa halvtidsfrigivning, men
              så är inte fallet. Det vi har föreslagit är att domstol i vissa
              extraordinära fall ska kunna utdöma möjlighet till halvtidsfrigivning.
              Det handlar om fall då man redan från första början kan säga om
              den som dömts att det inte är fråga om en vanebrottsling som kommer
              att begå brott igen. Jag kan ge ett exempel på en situation: En
              kvinna som efter kanske årtionden av misshandel från sin man gör
              det hon inte borde göra hon slår ihjäl honom. Hon måste dömas
              till ett ganska långt fängelsestraff, men redan från första början
              kan man säga att den här kvinnan inte kommer att gå ut och slå
              ihjäl fler personer. Då menar jag att domstolen skulle kunna sätta
              upp i domen att om man sköter sig perfekt ska man kunna frigivas
              efter halva tiden. Men det gäller alltså extraordinära fall, och
              det handlar inte om att varje intagen skulle få den här möjligheten
              långt därifrån. I övrigt står vi fortfarande bakom två tredjedelars
              villkorlig frigivning.
            </seg>
            <seg n="fa2a4fac">
              För Centerpartiet är den centrala målsättningen med kriminalvården
              att de intagna inte ska återfalla i brott efter frigivningen.
              Redan från första dagen i fängelse ska man ha en individuell planering
              för sin tid i anstalten och hur man ska få rehabilitering, kanske
              vidareutbildning eller lära sig ett yrke för att man, den dagen
              man kommer ut, ska kunna leva ett laglydigt liv. Samtidigt har
              också fängelsestraff en allmänpreventiv betydelse som man inte
              får glömma bort. Alla ska veta att brott straffar sig. Det är
              viktigt att inte urholka betydelsen av ett fängelsestraff. Utöver
              detta kan det helt enkelt finnas ett skyddsbehov för samhället,
              det vill säga att en människa helt enkelt är farlig så länge han
              är ute i samhället med oss andra och därför behöver sitta inne
              i fängelse för att samhället ska få sitt skydd tillgodosett.
            </seg>
            <seg n="1be4eaf4">
              Det krävs alltså en mycket noga övervägd gräns mellan vad vi
              kan göra för att de intagnas rehabilitering till ett laglydigt
              liv ska bli så bra som möjligt och vad vi kan göra för att fängelsestraffet
              ändå inte ska urholkas och allmänhetens förtroende inte ska minska.
              Dessutom får det inte finnas en urholkning av det allmänna skyddet
              för allmänheten.
            </seg>
            <seg n="01f4c78b">
              Även om Centerpartiet verkligen betonar behovet av alternativa
              strafformer och förbättrade utslussningsmetoder tycker jag att
              den socialdemokratiska regeringen, Vänsterpartiet och Miljöpartiet
              har gått för långt i den här propositionen. De nu föreslagna åtgärderna
              riskerar faktiskt att urholka betydelsen av fängelsestraffet och
              därmed minska allmänhetens förtroende. De riskerar också att medföra
              att fler brott kommer att begås under den tid då man avtjänar
              sitt straff.
            </seg>
            <seg n="0e1ca721">
              Centerpartiet står bakom de två första förslagen, om vi tar dem
              i den ordning som de står i den nya lagstiftningen, nämligen de
              som gäller frigång och vårdvistelse. Dessa två, som vi kan kalla
              utslussningsåtgärder, är ju inte speciellt nya, utan de innebär
              en modernisering av de utslussningsåtgärder som redan finns. Vi
              kan också från Centerpartiets sida ställa upp på så kallade halvvägshus,
              men vi ställer vissa krav. Vi menar att halvvägshus kan vara en
              fördel. Efter sin avtjänade tid ute i samhället är det bra om
              man kan ta steg mot att leva nära det liv som man sedan ska ut
              och leva när man inte längre är en intagen. Men samtidigt får
              det inte finnas någon risk för att den intagne ska fortsätta att
              begå brott.
            </seg>
            <seg n="28dad6c5">
              Regeringen har valt att föreslå att det inte ska finnas någon
              beaktansvärd risk för att den intagne ska begå brott, undandra
              sig straffets fullgörande eller på annat sätt allvarligt missköta
              sig. Detta förslag lägger man fram trots att Kriminalvårdskommittén
              lagt fram samma förslag som vi i Centerpartiet nu föreslår, det
              vill säga att det inte ska finnas någon risk alls. Jag tycker
              att det är konstigt att regeringen, Vänsterpartiet och Miljöpartiet
              inte lyssnar på Kriminalvårdskommittén. Det var ett väl avvägt
              förslag som man lade fram. Att lägga till ordet beaktansvärd gör
              att betydligt fler intagna kan komma i fråga för de här åtgärderna,
              och det ökar också risken för att någon ska begå nya brott, rymma
              eller allvarligt missköta sig. Det är inte bra för allmänhetens
              förtroende. Det är just sådana här åtgärder som kan urholka betydelsen
              av fängelsestraff. Detta har till exempel Brottsoffermyndigheten
              påpekat på samma sätt som vi i Centerpartiet gör.
            </seg>
            <seg n="b52243bc">
              Det finns ytterligare ett problem med förslaget om halvvägshus,
              och det är att vistelsen i halvvägshuset kan ske utan elektronisk
              övervakning. Den kan förenas med elektronisk övervakning, men
              kriminalvården kan också besluta sig för att det inte behövs någon
              sådan övervakning. Vi menar att om allmänhetens förtroende ska
              upprätthållas är det viktigt att man vet att den person som finns
              i halvvägshuset och ju kan vara ute i samhället i en stad eller
              vad som helst är kontrollerad från kriminalvårdens sida. En person
              kan inte smita ut från det här huset när som helst och begå nya
              brott utan att kriminalvården ser var de rör sig. Detta är inte
              något som bara jag står här och tycker. Det är till exempel också
              något som Åklagarmyndigheten har skrivit i sitt remissvar. Risken
              är att det blir det tidigare brottsoffret som får lida för att
              den som sitter i halvvägshuset har en möjlighet att röra sig fritt
              utan kontroll.
            </seg>
            <seg n="e61f6a28">
              Fru talman! Vi i Centerpartiet ställer oss alldeles negativa
              till den utökade frigång som majoriteten föreslår. Utökad frigång
              innebär i klartext att den intagne får lämna fängelset efter halva
              tiden för att avtjäna resterande tid i hemmet, med eller kanske
              utan elektronisk övervakning. Är den dömde dömd till ett riktigt
              långt fängelsestraff kan den nya regeln med utökad frigång innebära
              nästan två års kortare tid på anstalt än med dagens regler. Det
              tycker jag är att gå för långt, och det är också flera remissinstanser
              som ställer sig tveksamma till det här förslaget, till exempel
              Åklagarmyndigheten, Frivårdsföreningen, Kriminalvårdsstyrelsen
              och Brottsförebyggande rådet.
            </seg>
            <seg n="43414988">
              I stället borde man ha kvar de utslussningsmöjligheter med fotboja
              som redan finns i dag. Reglerna ändrades så sent som i april 2005,
              och att redan nu avskaffa de reglerna känns märkligt. Förslaget
              om utökad frigång innebär faktiskt ingen stor förändring jämfört
              med nuvarande regler för dem som avtjänar korta eller medellånga
              straff om den utökade frigången beslutas i kombination med elektronisk
              övervakning. Det är för dem med riktigt långa straff som det blir
              en stor skillnad, och frågan är om det är rätt prioritering att
              en person som sitter av ett 1014 år långt straff, till exempel
              för ett riktigt grovt narkotikabrott, ska få en kortare tid i
              fängelset.
            </seg>
            <seg n="bd004208">
              Jag har dragit över min tid ursäkta, fru talman! Jag avslutar
              med att yrka bifall till reservation 8 under punkt 8 om intensiv
              övervakning med elektronisk kontroll.
            </seg>
          </u>
          <note type="speaker" n="96e4460a">
            Anf. 23 ALICE ÅSTRÖM (v) replik:
          </note>
          <u who="Q4354173" xml:id="i-83d75896ae0b9e09-1" n="3d620b50">
            <seg n="b8d17afd">
              Fru talman! Jag är helt överens med Johan Linander om individens
              eget ansvar för de handlingar man gör. Det är därför vi har straffsystemet.
              Det är därför man har fått påföljden. Man måste ta ansvar för
              sina handlingar.
            </seg>
            <seg n="4eed67d3">
              Men man får heller inte vara blind för samhällets ansvar. Man
              får heller inte vara blind för vilka möjligheter individen har
              att ta ett fullt ansvar. Man måste kunna göra också dessa avvägningar
              och våga diskutera det.
            </seg>
            <seg n="41c86d86">
              När vi vet att väldigt många av dem som sitter på våra anstalter
              har adhd, psykiska störningar och så vidare måste vi också ställa
              frågan: Hur kan samhället ta sitt ansvar, och hur stort och på
              vilken nivå ska det vara, för att se till att vi får denna balansgång
              och får det att fungera? Men individen måste givetvis alltid ta
              ansvar för sina egna handlingar, och därför har vi ett straffsystem.
            </seg>
            <seg n="07360e0b">
              När vi nu diskuterar barnmisshandel och vet hur många barn som
              växer upp under hemska förhållanden här är vi alla engagerade
              ska vi också veta att väldigt många av de barn vi inte ser kommer
              att hamna på våra anstalter. Vågar vi inte se den kopplingen utan
              då börjar prata om individens fulla ansvar för sina handlingar
              tycker jag att vi har misslyckats.
            </seg>
            <seg n="4bf4cd6d">
              Min fråga till Johan Linander blir därför: Måste man inte, även
              om man pratar om individens ansvar, våga se den här helhetsbilden
              och säga att det inte är riktigt så enkelt och så svart eller
              vitt som det kan låta?
            </seg>
          </u>
          <note type="speaker" n="a18b04ea">
            Anf. 24 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-1" n="7968a054">
            <seg n="c881502d">
              Fru talman! Jo, visst är det så. Jag håller helt med Alice Åström.
              Utöver individens eget ansvar måste vi från samhällets sida se
              till att det finns möjligheter. Det ska finnas utbildning, hjälp
              att få när man är sjuk och så vidare. Det är klart att samhället
              har ett stort ansvar för att man som medborgare ska kunna ta sitt
              eget ansvar. Där är vi kanske lite överens. Jag tyckte bara att
              Alice Åström betonade samhällets ansvar så otroligt mycket medan
              hon glömde bort individens eget ansvar.
            </seg>
            <seg n="31f7a0b5">
              Jag tycker också att man som intagen ska få större chanser. Första
              gången man sitter i fängelse ska man ha större chanser och större
              möjligheter. Sedan kan det finnas de som väljer att inte ta till
              sig den rehabilitering som borde finnas men som det inte är så
              mycket med just nu eftersom överbeläggningen på fängelserna, som
              bland annat Vänsterpartiet är ansvarigt för, gör att behandlingsmetoderna
              inte fungerar som de borde göra. Om någon har fått den hjälp som
              samhället erbjuder men ändå väljer att fortsätta att begå brott
              och komma tillbaka får vi ju säga att samhället har försökt ta
              sitt ansvar men att individen väljer att inte sköta sig som man
              borde. Då minskar också möjligheterna för samhället att hjälpa
              till, och då ökar såklart individens eget ansvar.
            </seg>
          </u>
          <note type="speaker" n="47ae04c1">
            Anf. 25 ALICE ÅSTRÖM (v) replik:
          </note>
          <u who="Q4354173" xml:id="i-83d75896ae0b9e09-2" n="3d620b50">
            <seg n="5a5b6795">
              Fru talman! Jag tycker ändå att det är att förenkla. Innan jag
              hamnade i riksdagen var jag behandlingsarbetare, och jag vet att
              det inte är så enkelt som att säga: Nu har du fått den här hjälpen,
              och du har gjort det här valet. Det är inte så enkelt att förändra
              människor och människors historia, bakgrund och psykiska status.
              Det kan handla om missad skolgång och missad träning i social
              kompetens under de här åren. Det är inte så enkelt som att säga:
              Nu har vi gjort det här, och du har gjort ditt eget val och får
              ta det fulla ansvaret. Jag önskar att det vore så enkelt, men
              det är det ju inte. Ska man jobba med dessa frågor tror jag att
              man måste våga se den här komplexa situationen.
            </seg>
            <seg n="6730cfae">
              Aftonbladet hade i en av sina artiklar ett reportage om en pojke
              som hade blivit misshandlad under hela sin uppväxt och som sedan
              själv blev misshandlare och kriminell. Han kunde inte hantera
              sin aggressivitet och så vidare, och det kommer att vara en lång
              process innan han kan det. Frågan är: Hur mycket eget ansvar kan
              man säga att han måste ta för varje gång han inte klarar av att
              hantera detta? Och hur lång var processen när han blev utsatt
              för det här övergreppet?
            </seg>
            <seg n="11e85af2">
              Jag önskar att det gick att prata om svart eller vitt, men vi
              måste se båda bitarna.
            </seg>
            <seg n="c1b2c606">
              Sedan har jag ännu en fråga till Johan Linander. Det handlar
              om detta med elektronisk fotboja och att man inte skulle behöva
              ha det i halvvägshuset. Är inte detta ett typiskt exempel på det
              Centerpartiet säger om halvtidsfrigivning för vissa grupper kvinnan
              som hade slagit ihjäl sin man eller kvinnor som har en helt annan
              bakgrund? Här har man den individuella möjligheten. Det är kanske
              just den gruppen som inte behöver elektronisk fotboja. Centerpartiet
              är ju berett att införa halvtidsfrigivning utan halvvägshus för
              den här gruppen. Så här kan man faktiskt använda detta.
            </seg>
            <seg n="80831b2b">
              Jag tror att det är viktigt att se det på det sättet. Där är
              egentligen Centerpartiet och majoriteten överens.
            </seg>
          </u>
          <note type="speaker" n="f9ddf581">
            Anf. 26 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-2" n="7968a054">
            <seg n="b2f4ccaa">
              Fru talman! Så där väldigt överens kanske vi inte är.
            </seg>
            <seg n="b0e32f31">
              Det finns en stor skillnad. Varför ska den här kvinnan i så fall
              sitta på ett halvvägshus? Det finns inget skyddsbehov från samhället,
              hon sköter sig perfekt under tiden hon är intagen och det finns
              över huvud taget ingenting som talar för att hon ska fortsätta
              att begå brott. Varför ska hon då sitta i halvvägshus? Då är det
              väl bättre att hon sitter hemma och är fri. Därför tycker vi att
              domstolen ska ha denna möjlighet att bevilja halvtidsfrigivning
              och att det inte ska ligga på kriminalvården att ta det som ett
              administrativt beslut.
            </seg>
            <seg n="ab0b7cc8">
              Jag ställer mig också frågande till Alice Åströms beskrivning
              av chans på chans. Visst vi får aldrig ge upp en människa. Självklart
              är det så. Men låt oss säga att en intagen får möjlighet till
              halvvägshus utan elektronisk övervakning, och så fort han får
              chansen sticker han ut och ger sig på det tidigare brottsoffret
              eller kanske ett vittne som har vittnat i rättegången. Då åker
              han såklart in igen, och då är det inte halvvägshus i fortsättningen.
              Så blir han frisläppt och fortsätter att begå brott. När denna
              person då åter sitter i fängelse, ska han få nya chanser till
              halvvägshus? Ska han få nya chanser till utökad frigång fast han
              misskötte det förra gången? Jag tycker inte att vi kan offra detta
              brottsoffer eller detta vittne ytterligare en gång. Då måste man
              se till samhällets skyddsintresse före denna persons möjlighet
              till ytterligare utslussningsåtgärder.
            </seg>
            <seg n="c18ed2b1">
              Jag tycker inte att det är så lätt som att bara säga att man
              ska få nya och nya chanser. Det finns också andra människor i
              samhället som vi måste ta hänsyn till.
            </seg>
          </u>
          <note type="speaker" n="6d8b81b1">
            Anf. 27 LEIF BJÖRNLOD (mp):
          </note>
          <u who="Q5578317" xml:id="i-8c6938e8e70b63c9-0" n="be106ccc">
            <seg n="d3bf6b0a">
              Fru talman! Jag sitter och lyssnar med stort intresse på den
              här debatten. Jag har hört mycket. Vi har pratat om och arbetat
              mycket med kriminalvårdsfrågor under de år som jag har haft glädjen
              att vara här i riksdagen. Vi tillsatte en särskild grupp s, v
              och mp som under hösten satt och arbetade med och tittade på kriminalvårdsfrågor,
              och jag tycker faktiskt att vi har kommit fram till någonting
              som vi lite stolt kan säga är en modernare kriminalvårdslag. Jag
              tycker att den har moderniserats. När jag lyssnar på debatten
              tycker jag också, med få undantag, att vi har fått in en humanistisk
              och vårdande tanke i resonemanget. Undantaget är möjligtvis Jeppe
              Johnssons vi-och-de-tänkande och strafftänkande.
            </seg>
            <seg n="94f3829a">
              Jag tycker att Johan Linanders sista inlägg var lite fascinerande.
              Han funderade över den här kvinnan som satt i hemmet och hade
              begått ett brott. Hon skulle inte kunna begå några fler brott,
              och hon skötte sig exemplariskt. Då säger du: Varför skulle hon
              sitta i fängelse? Då kan hon väl vara hemma i stället.
            </seg>
            <seg n="06ef899f">
              Ja, det vore ganska spännande om vi tittade på kriminalvården
              på samma sätt som på sjukvården. Uppgiften är alltså att få folk
              att låta bli att begå brott och fungera som bra samhällsmedborgare.
              Då har vi ett litet aber, Johan Linander. Ska man få slå ihjäl
              en annan person på grund av att man har utsatts för väldigt svåra
              övergrepp, komma in och sköta sig alldeles utmärkt i 14 dagar,
              försäkra att man aldrig kommer att slå ihjäl honom igen och sedan
              släppas ut? Vi har ett litet dilemma här, skulle jag vilja säga.
            </seg>
            <seg n="cae4daa8">
              Vad vill vi ha kriminalvården till? Vi vill faktiskt ha den lite
              grann som en sjukvård. Vi vill att de människor som har begått
              brott ska avhålla sig från att göra det i framtiden. De ska inse
              felaktigheterna i sitt handlande, och de ska lära sig att hantera
              och klara av sitt liv i samhället som positiva, bra, konstruktiva
              samhällsmedborgare. Det är vi helt och hållet överens om.
            </seg>
            <seg n="c8560ab5">
              När jag läser i yttrandena som finns och när jag hör er resonera
              blir det, som jag syftade på förut, Jeppe Johnssons vi-och-de-tänkande:
              Det finns en del som alltid begår brott, och dem måste vi spärra
              in för att skydda samhället. Ja, det finns människor som samhället
              av olika skäl måste skydda sig mot. Det är ett fåtal människor,
              och de människorna ska vi ge en så dräglig tillvaro som möjligt.
              Jag tror att de nog har den tyngsta bördan att bära själva gentemot
              sig själva.
            </seg>
            <seg n="cf31baee">
              De allra flesta människor som döms för brott i det här landet
              begår inga fler brott. Ett litet fåtal människor, den grupp som
              Alice Åström nämner, människor med olika typer av diagnoser, människor
              som har störningar och problem, återkommer ganska så ofta. De
              människorna behöver vi hjälpa på ett så bra sätt som möjligt.
              Vi kan faktiskt inte klumpa ihop människor och bara säga: Du har
              begått det brottet, så du ska ha så många år. Lås in dem! Det
              hjälper ingenting. Det visar historien.
            </seg>
            <seg n="035c9a93">
              Det är det som gör mig så positiv till det förslag som ligger
              nu, nämligen att vi har förändrat lite grann i det historiska
              synsättet på hur vi ska betrakta människor som bryter mot lagen.
              Den individualiserade ingrediensen som vi har i detta anser jag
              är väldigt viktig. Den kurativa delen som vi har i kriminalvårdslagen
              är också väldigt viktig. Jag vill gärna understryka att vi använder
              ordet påföljd i stället för straff. Det tycker jag också känns
              väldigt viktigt.
            </seg>
            <seg n="93001ffd">
              Jag vill att kriminalvården ska vara mer flexibel. Johan Linander!
              Jag delar uppfattningen när det gäller de människor som inte riskerar
              att begå brott. Men vi måste faktiskt, som du nämnde, på något
              sätt understryka att vissa handlingar inte är acceptabla. Då får
              vi finna någon annan väg för det. Jag vet inte om det är den bästa
              vägen att låsa in de människorna. Men på något sätt måste vi göra
              det.
            </seg>
            <seg n="108fa6cf">
              Fru talman! Miljöpartiet har här åtta särskilda yttranden där
              vi betonar frågeställningar som vi anser är synnerligen viktiga.
              Vi pratar mycket om sysselsättningen inne i fångvården. Vi pratar
              om ansvarsuppträningen i form av arbete och självförvaltning som
              vi anser vara väldigt viktigt.
            </seg>
            <seg n="03749079">
              Vi har dessutom tre reservationer. Vi har riktat en av reservationerna
              till barn till brottslingar. Den reservationen, nr 20, ber jag
              att få yrka bifall till.
            </seg>
            <seg n="9332b581">
              Människor som hamnar i kriminalitet är ofta inte ensamma. De
              kan vara föräldrar, och de kan vara anhöriga på annat sätt till
              människor som också drabbas. I det här fallet har samhället ett
              stort ansvar att skydda de barn till intagna som finns. Därför
              har vi i vår reservation yrkat på att det ska finnas en tydlig
              och klar kontakt mellan polis, socialförvaltning och andra redan
              vid ett häktningstillfälle. Om man vet att det finns barn i bilden
              behöver de barnen stöd för att klara av att mamma eller pappa
              har gjort något som har varit så fel. Därför anser vi att det
              är viktigt att man på ett så tidigt stadium som möjligt tar kontakt
              och upplyser socialförvaltning och andra lämpliga personer om
              att hjälpa och stödja de här barnen.
            </seg>
            <seg n="4fe2ff17">
              Brottsoffren är en annan grupp människor som drabbas av kriminalitet.
              De förtjänar också stort stöd så att de inte ska behöva känna
              ängslan och oro. Jag tycker att det ska finnas en möjlighet för
              brottsoffer och förövare att mötas och reda ut problemen. Jag
              begär inte att man ska tvinga folk i denna situation. Här måste
              det handla om frivillighet. Men jag tror att det är viktigt att
              på det sättet avväpna hotet som annars kan finnas i själva handlingarna.
            </seg>
            <seg n="c4b11baf">
              I stora drag, fru talman, tycker jag att vi har tagit ett steg.
              Vi har många steg kvar att ta. En del av dessa steg har vi att
              ta i den här kammaren. Då ska vi rikta det mot samhället i stort.
              Samhället har onekligen ett mycket stort ansvar på två områden,
              nämligen att förhindra att brott begås, men när det har begåtts
              gäller det att minska skadeverkningarna för brottoffren så mycket
              som möjligt. Det tredje och största ansvaret är att se till att
              det inte upprepas. Ge människor de instrument som de behöver ha
              för att kunna hantera samhället i framtiden utan kriminalitet!
              Jag vet att droger, diagnoser och andra svagheter eller tillkortakommanden
              gör att man behöver ha stöd och hjälp så man kommer därifrån.
              Jag anser att det är vår uppgift att arbeta för det.
            </seg>
          </u>
          <note type="speaker" n="e498737a">
            Anf. 28 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-3" n="7968a054">
            <seg n="11f6b939">
              Fru talman! Jag ska börja med att förtydliga att jag eller Centerpartiet
              aldrig har talat om att släppa ut någon utan att de ska få sitt
              straff. Alla som begår brott ska få sitt straff, och i nästan
              alla fall ska de avtjäna minst två tredjedelar av tiden. Om de
              missköter sig ska de avtjäna ännu större del av sin utdömda tid,
              kanske hela tiden. Men i extraordinära fall ska domstol kunna
              döma ut möjligheten till halvtidsfrigivning. Det är det vi har
              föreslagit. Det brukar annars vara Leif Björnlod som talar om
              att stänga fängelserna och släppa fångarna loss. Det kanske är
              lite naivt.
            </seg>
            <seg n="8e788ef0">
              Jag skulle vilja höra vad Leif Björnlod säger till den kvinna
              som har blivit misshandlad av sin sambo och mannen blir dömd för
              detta men sedan ska sitta i ett så kallat halvvägshus i samma
              stad och dessutom utan elektronisk övervakning. Hade det inte
              varit enklare att tvinga fram elektronisk övervakning om så bara
              för den här kvinnans upplevda trygghet? Även om det inte finns
              något reellt hot kan även en upplevd otrygghet vara oerhört jobbig.
            </seg>
          </u>
          <note type="speaker" n="d65b3cf1">
            Anf. 29 LEIF BJÖRNLOD (mp) replik:
          </note>
          <u who="Q5578317" xml:id="i-8c6938e8e70b63c9-1" n="be106ccc">
            <seg n="cca4ebf9">
              Fru talman! Det var ju bra att jag fick se dig igen, Johan Linander.
              Jag blev nästan lite glad när jag hörde dig tala om den här kvinnan
              och du ställde frågan: Varför ska hon då sitta där? Det kändes
              väldigt humanistiskt. Men nu hör jag att Strafe und Order kommer
              tillbaka här. Det märker vi. Det står verkligen för den så kallade
              mesalliansen. Där avslöjade du dig igen. Jag vill inte ha något
              straff över huvud taget, för jag lägger in andra värden i ordet
              straff. Jag vill ha vård, jag vill ha behandling och jag vill
              ha kurativ verksamhet och preventiv verksamhet för att undvika
              att brotten begås. Det är det viktigaste.
            </seg>
            <seg n="e68b96a5">
              När det gäller kvinnan som bor i den stad där hennes misshandlande
              sambo sitter i ett halvvägshus utan elektronisk övervakning är
              jag helt övertygad om att man gör en mycket nogsam bedömning av
              riskerna för upprepad misshandel innan den mannen hamnar i den
              situationen. Jag känner i det fallet stort förtroende för de myndigheter
              och instanser som har gjort den bedömningen och att det fungerar.
              Sant är dock att detta har försökts, och det har vid några tillfällen
              misslyckats. Det är sant. Det är tillkortakommanden, så jag vill
              att den prövning man genomför i det här fallet ska vara mycket
              grannlaga. Det är riktigt. Sedan ska man naturligtvis ge kvinnan
              det stöd hon behöver.
            </seg>
          </u>
          <note type="speaker" n="ea171a4d">
            Anf. 30 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-4" n="7968a054">
            <seg n="6ea2843a">
              Herr talman! Man blir lite skrämd av Leif Björnlods tal om att
              det inte ska finnas några straff och att det bara är vård som
              gäller. Man kan ha två reaktioner på detta.
            </seg>
            <seg n="9b4a8ae4">
              Först och främst: Vilket skydd ska medborgare i övrigt ha? När
              människor begår brott mot dig, mig eller samhället är det klart
              att de ska bestraffas. De ska få en påföljd. Det är dels för att
              de ska veta att de inte ska begå brott, dels för att det finns
              ett skyddshänseende mot övriga medborgare.
            </seg>
            <seg n="6c26f491">
              Vi vet alla hur det ser ut i kriminalvården i dag. Det är överbeläggningar
              och dubbelbeläggningar. Det har utdömts vite mot kriminalvården
              för att man inte klarar av att sätta alla intagna i var sin cell.
              Det är inte så länge sedan kriminalvårdens generaldirektör sade
              att om kriminalvården hade varit ett privat företag hade det försatts
              i konkurs för länge sedan. Alla som pratar om kriminalvården säger
              att det inte går att utföra den behandling och rehabilitering
              som borde göras eftersom det finns alldeles för lite resurser,
              för lite personal, för dåligt utbildad personal och för att det
              är alldeles för trångt i fängelserna.
            </seg>
            <seg n="05269197">
              Sedan står Leif Björnlod här och pratar om att det inte ska vara
              straff utan bara vård. Vänsterkartellen är ansvarig för hur kriminalvården
              ser ut i dag, och det innebär att det är sämre vård, behandling
              och rehabilitering på fängelserna än det har varit på mycket länge.
            </seg>
          </u>
          <note type="speaker" n="ab229d92">
            Anf. 31 LEIF BJÖRNLOD (mp) replik:
          </note>
          <u who="Q5578317" xml:id="i-8c6938e8e70b63c9-2" n="be106ccc">
            <seg n="f839cda5">
              Herr talman! Det är därför vi lägger fram förslag om en modernare
              kriminalvårdslag. Det är för att förbättra situationen. Det är
              viktigt.
            </seg>
            <seg n="8b2e59fa">
              Apropå att vara skrämmande: Johan Linander skrämmer mig när han
              sätter likhetstecken mellan skydd av medborgare och straff. Är
              enda sättet att skydda medborgare att straffa någon förövare?
              Det ser jag som ett tillkortakommande. Jag kan absolut inte se
              att straffet på något sätt, någon gång, har avhållit någon från
              kriminalitet.
            </seg>
            <seg n="04f33fb7">
              Det gamla medeltida, primitiva, systemet att bunta ihop fångar,
              låsa in dem och sedan släppa ut dem har inte minskat kriminaliteten
              i samhället. Vi ska ha fullkomligt klart för oss att det inte
              fungerar.
            </seg>
            <seg n="76c50b3c">
              Jag tror, Johan, att det här beror på att vi lägger in olika
              betydelse i ordet straff. Att förhindra brottslingar att begå
              brott kan ske bland annat med hjälp av inlåsning. Men enligt min
              uppfattning är det inte samma sak som straff. Det kan vara problemet.
            </seg>
            <seg n="79f1d295">
              Straff är något annat. Det ligger nära hämnd och vedergällning.
              Det är vi alldeles för utvecklade för att tänka på.
            </seg>
          </u>
          <note type="speaker" n="c134eb24">
            Anf. 32 HELENA FRISK (s):
          </note>
          <u who="Q4949005" xml:id="i-e764dcce6ef28fa3-0" n="03fb2fe2">
            <seg n="8590a656">
              Herr talman! I dag debatterar vi regeringens förslag om en modernare
              kriminalvårdslag. Jag har sagt det tidigare i kammaren, och det
              tål att sägas igen, att när det gäller kriminalpolitiken är vårt
              självklara mål att minska brottsligheten och öka tryggheten i
              samhället. I det ligger att skapa ett samhälle för alla med en
              politik som minskar avståndet mellan människor.
            </seg>
            <seg n="6da5d770">
              Skolpolitiken, familjepolitiken och socialpolitiken är viktiga
              delar i det kriminalpolitiska arbetet. Det spelar ingen roll hur
              bra kriminalvård vi har om det inte finns något att komma ut till.
            </seg>
            <seg n="3eb52933">
              Många har åsikter om dagens kriminalvård, och dessa skiftar i
              allra högsta grad. En del hävdar att vi har en kriminalvård i
              kris där de intagna inte behandlas på ett värdigt sätt. Andra
              menar att våra intagna i mångt och mycket har det alldeles för
              bra. Inget av detta ger en rättvisande bild av hur svensk kriminalvård
              faktiskt ser ut. Det är viktigt att komma ihåg.
            </seg>
            <seg n="f20cbf8e">
              Eftersom jag vet att justitieutskottets ledamöter har ett stort
              och äkta engagemang i frågorna hoppas jag att vi i dag kan föra
              en seriös debatt om detta. Det tror jag att alla tjänar på. Utan
              tvivel är vi i mångt och mycket överens om målen för kriminalvården.
              Våra förslag på hur vi ska nå dit skiljer sig dock en hel del
              åt. Det är det vi ska diskutera här och nu.
            </seg>
            <seg n="f0942985">
              En av kriminalvårdens viktigaste uppgifter är att rehabilitera
              dömda, det vill säga förbereda dem för ett icke kriminellt liv.
              Nu återfaller en alltför stor del av dem som sitter i fängelse
              i ny brottslighet när de kommer ut. Det finns förstås inga enkla
              lösningar på detta. Däremot kan vi alla bidra till att föra utvecklingen
              i rätt riktning. Det handlar om att öka våra kunskaper och söka
              de bästa åtgärderna. Vi behöver engagerade människor som bryr
              sig om, och vi behöver insatser på många plan.
            </seg>
            <seg n="dcb4c977">
              Det förslag som nu ligger på riksdagens bord kommer inte heller
              att lösa alla problem. Men det är ett steg framåt, och det tycker
              jag är bra. Förslaget går i korthet ut på att skapa en mer individualiserad
              och flexibel kriminalvårdslag där den intagnes egen vilja till
              förändring spelar en större roll än i dag.
            </seg>
            <seg n="04275fab">
              Det handlar, som tidigare har sagts, om fyra olika utslussningsalternativ.
              Det är frigång, som vi har redan i dag. Vårdvistelse är ett nytt
              begrepp och går ut på att i högre grad än i dag låta den intagne
              vistas utanför anstalt för till exempel vård för sitt missbruk.
              För intagna som är i behov av extra stöd inför frigivningen införs
              vistelse i halvvägshus. Det innebär att den intagne bor i ett
              av kriminalvården kontrollerat hem som är anpassat för att ge
              den intagne särskilt stöd och särskild tillsyn. Utökad frigång
              innebär att den intagne under kontrollerade former märk väl under
              kontrollerade former avtjänar sista delen av sitt straff i sin
              bostad.
            </seg>
            <seg n="539741cf">
              Jag vet att önskemålen om att redan nu införa ett så kallat förmånssystem
              finns, men där är vi inte riktigt ännu. Men jag är säker på att
              vi kommer att återkomma till det framöver. Det finns många och
              bra förslag i Kriminalvårdskommitténs betänkande som är väl värda
              att arbeta vidare med. Jag vet det eftersom jag satt med i den
              utredningen.
            </seg>
            <seg n="42569d25">
              Jag är helt övertygad om att kriminalvården måste individanpassas
              på ett helt annat sätt än i dag. Det behövs tydliga och enkla
              regelsystem, och det efterlyser alla inte minst de intagna själva.
            </seg>
            <seg n="477058d5">
              Som vanligt tas mycket upp i reservationerna som det redan jobbas
              med både på departementet och inom kriminalvården. Det är jätteviktiga
              frågor, och många är väl värda att tas upp till diskussion. Det
              gäller bland annat vikten av utbildning och vidareutbildning av
              kriminalvårdens personal. Ett bra exempel är den utbildning som
              pågår i Sala, men där är också förutsättningarna något bättre.
              Där utbildas nu personal för fullt, och personalen är med från
              början när verksamheten i Sala startas. De är utbildade och klara
              när de intagna väl kommer dit. Så tror jag att man måste jobba
              mer framöver, men det är inte så enkelt förstås.
            </seg>
            <seg n="15b96c4c">
              Utbildning och sysselsättning för de intagna behöver fortsätta
              att utvecklas utifrån den enskildes behov. Det gäller även programverksamheten.
              Att man nu inriktar sig på kvalitet i stället för kvantitet i
              programmen är förstås bra.
            </seg>
            <seg n="6c2fb529">
              När det gäller situationen för kvinnor och barn till fängelsedömda
              krävs särskilda insatser. Därför har kriminalvården beslutat att
              senast den 1 september ska en funktion med speciellt ansvar för
              barnfrågor finnas på varje häkte och anstalt samt inom frivården.
              Det är oerhört viktigt för barnen att ha en god kontakt med sin
              mamma eller pappa. Särskilda besökslägenheter är förstås en viktig
              del i detta så att familjer kan träffas under något så när vettiga
              förhållanden.
            </seg>
            <seg n="5510839e">
              Självförvaltning har nämnts i debatten. Den används mer och mer
              inom kriminalvården. Det är saker som kan tyckas självklara för
              många av oss men som kan vara nog så tuffa utmaningar för många
              av våra intagna. Det handlar om vardagsnära saker för att göra
              livet på anstalt mer likt det som finns utanför murarna. Det kan
              handla om att laga sin mat, lägga upp sin egen budget och planera
              sina matinköp. Det är jätteviktigt.
            </seg>
            <seg n="61bec123">
              Ett gissel och något vi alltid måste ha för ögonen är narkotikan
              på våra anstalter. Regeringen har därför inom ramen för narkotikahandlingsplanen
              avsatt 120 miljoner 20052007 för att bekämpa narkotikan. Det arbetet
              börjar nu ge resultat. Enligt Kriminalvårdsstyrelsens generaldirektör
              Lars Nylén kommer det in mindre mängder narkotika på våra anstalter
              i dag. Flera har fått möjlighet att delta i påverkansprogram,
              och antalet narkotikafria platser ökar.
            </seg>
            <seg n="6f181871">
              Vi får inte slå oss till ro med detta. Kampen mot narkotikan
              måste ständigt föras. Det är naturligtvis oerhört viktigt att
              våra anstalter är narkotikafria.
            </seg>
            <seg n="1476f3c8">
              När det gäller säkerhet och kontroll gäller det förstås att hitta
              en rimlig balans. Det ena behöver ju inte utesluta det andra.
            </seg>
            <seg n="aecdff33">
              Jag tycker att de åtgärder vi har vidtagit för förbättrad säkerhet
              och kontroll också ger kriminalvården relativt goda möjligheter
              att förhindra att narkotika kommer in på våra anstalter. Att hermetiskt
              tillsluta våra anstalter tror jag inte på. Det gör det bara ännu
              svårare för de intagna att komma tillbaka till samhället igen.
            </seg>
            <seg n="ab899225">
              Jag har sagt det här i kammaren flera gånger förut, men jag säger
              det igen: Jag tror att samhället behöver komma in på våra anstalter,
              för kriminalvården kommer inte ut.
            </seg>
            <seg n="fc50b017">
              Samverkan mellan myndigheter inför och efter frigivningen är
              absolut nödvändig för att man över huvud taget ska nå resultat.
              Det är ju tyvärr så att om man har suttit i fängelse står man
              inte precis högst upp på någons prioriteringslista. Arbetsgivarna
              och hyresvärdarna står inte direkt i kö för att erbjuda sin hjälp.
            </seg>
            <seg n="82bb34fa">
              Vi måste, som har sagts här tidigare, lägga ett större ansvar
              på samhället i stort. Där har vi ett gemensamt ansvar.
            </seg>
            <seg n="c3db1861">
              Även om den särskilda narkotikasatsningen har bidragit till bland
              annat förbättrade vårdkedjor finns det fortfarande oerhört mycket
              kvar att göra. Därför har kriminalvården i uppdrag att upprätta
              samverkansavtal med kommunerna när det gäller både kontraktsvård
              och placeringar på behandlingshem. Syftet är alltså att i ökad
              utsträckning ge intagna möjlighet till vård och behandling.
            </seg>
            <seg n="3c16c181">
              En bra, human och effektiv kriminalvård betyder otroligt mycket.
              När det fungerar som bäst ger det en verklig chans till ett nytt
              liv ett liv utan brott. Därför är det otroligt viktigt hur samhället
              vi alla ser på de dömda. Tror vi att kriminella kan rehabiliteras
              är också möjligheten att åstadkomma det mycket större.
            </seg>
            <seg n="a0cd840c">
              Herr talman! Vi socialdemokrater vill förebygga brott genom en
              politik mot ekonomisk utslagning och socialt utanförskap. Vi vill
              bekämpa brott genom att arbeta för ett effektivt rättsväsende,
              en socialt medveten poliskår och kompetenta domstolar.
            </seg>
            <seg n="eca6464a">
              Vi vill förhindra återfall i brott genom en progressiv kriminalvård
              som syftar till att återföra brottslingar till ett vanligt liv.
            </seg>
          </u>
          <note n="1e8a8248">
            Herr talman! Med detta yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="5a4f7255">
            Anf. 33 JEPPE JOHNSSON (m) replik:
          </note>
          <u who="Q5889493" xml:id="i-77a96484ba347f6c-1" n="a5b237c7">
            <seg n="1f621035">
              Herr talman! I mitt anförande sade jag att jag, när jag hörde
              Thomas Bodström presentera den här propositionen, nästan rös över
              hur hårda tag det skulle bli mot dem som misskötte sig. När man
              skrapar lite på ytan ser både Helena och jag vad ni är ute efter.
            </seg>
            <seg n="10d71a76">
              Det handlar inte om att någon ska sitta inne längre. På s. 16
              står det: Vad gäller villkorlig frigivning ska huvudregeln alltjämt
              vara att sådan frigivning ska ske när två tredjedelar av straffet
              har avtjänats. Det ska råda en stark presumtion för att så sker.
              De flesta intagna bör även i framtiden friges vid denna tidpunkt.
              För att den villkorliga frigivningen ska skjutas upp bör det krävas
              att den intagne allvarligt har misskött sig.
            </seg>
            <seg n="e0425873">
              Jag sade tidigare att det också ska krävas synnerliga skäl. Både
              Helena Frisk och jag vet att det är ganska mycket.
            </seg>
            <seg n="f5dac72f">
              Hur mycket ska man då få missköta sig och ändå få nåden och ynnesten
              att gå efter två tredjedelar av tiden, om man befinner sig i fängelset
              efter två tredjedelar, eller man kanske redan är hemma?
            </seg>
          </u>
          <note type="speaker" n="89f7150b">
            Anf. 34 HELENA FRISK (s) replik:
          </note>
          <u who="Q4949005" xml:id="i-e764dcce6ef28fa3-1" n="03fb2fe2">
            <seg n="6cfe4699">
              Herr talman! Det förslag som ligger på riksdagens bord i dag
              handlar om att man ska få möjlighet att under väldigt kontrollerade
              former komma ut tidigare. Det tror jag är oerhört viktigt. Man
              ska successivt släppas ut under kontrollerade former.
            </seg>
            <seg n="3bc4a240">
              För mig handlar det mycket om vilken människosyn man har. Såvitt
              jag kan bedöma skiljer sig vår syn på människan mycket åt när
              det gäller de här frågorna. Jag tror att de intagna har större
              möjlighet att komma tillbaka i samhället om de successivt släpps
              ut än om de tvingas sitta hela fängelsestraffet och släpps ut
              utan förberedelser över huvud taget. Det är där jag tror att vi
              misslyckas mycket i dag.
            </seg>
            <seg n="e5ba1f85">
              Exakt hur mycket man ska missköta sig ska inte jag bedöma. Jag
              tycker ändå att det är viktigt att det i det nya systemet finns
              en möjlighet att förlänga straffet med sex månader innan man kan
              bli villkorligt frigiven. Det lönar sig därför att sköta sig bättre.
            </seg>
          </u>
          <note type="speaker" n="2c6a20a3">
            Anf. 35 JEPPE JOHNSSON (m) replik:
          </note>
          <u who="Q5889493" xml:id="i-77a96484ba347f6c-2" n="a5b237c7">
            <seg n="e5b515a3">
              Herr talman! Det var som jag misstänkte. Jag misstänkte att ni
              inte alls hade tänkt igenom hur mycket man skulle behöva missköta
              sig. Det hade ju varit bra om ni hade vetat det när ni nu lägger
              fram ett sådant förslag.
            </seg>
            <seg n="49d1bea0">
              Jag tycker inte alls att ert förslag innebär att det ska löna
              sig att sköta sig. I stort sett alla ska släppas ut tidigare oavsett
              vad de hittar på där inne.
            </seg>
            <seg n="c95ff4f0">
              Vi är överens om att det är viktigt med vårdvistelse. Det är
              många som behöver det. Helena Frisk har ju suttit i Kriminalvårdskommittén
              tillsammans med mig bland annat. Där kom vi fram till att om man
              avbryter vårdvistelsen tidigare än man kommit överens om ska man
              inte få tillgodoräkna sig en tredjedel av tiden. Vi tycker att
              om man får chansen att samhället satsar på vård och man får vistas
              utanför fängelset och få ganska dyrbar vård ska man fullfölja.
              Man ska inte ha det fria valet att bara sticka därefter.
            </seg>
            <seg n="51931518">
              Hur kan det komma sig att Helena Frisk har bytt fot från när
              hon satt i Kriminalvårdskommittén och i stället tycker så här:
              Regeringen föreslår i propositionen att tid som den intagne vistats
              utanför anstalt genom en utslussningsåtgärd ska räknas in i verkställighetstiden?
            </seg>
            <seg n="9fa899fa">
              Helena sade, vilket jag håller med om, att kriminalvården ska
              individanpassas. Ni har ju haft makten i snart tolv år. Om man
              ska kunna individanpassa kan man inte ha så trångt i fängelserna
              som vi har i dag. Ni brukar ju vara stolta men inte nöjda och
              ni brukar vara på väg mot någon vision. Vilken är er vision? Hur
              stor beläggningsfrekvens ska vi ha i fängelset? Kan ni ge något
              besked om när ni når målet?
            </seg>
          </u>
          <note type="speaker" n="da25fa16">
            Anf. 36 HELENA FRISK (s) replik:
          </note>
          <u who="Q4949005" xml:id="i-e764dcce6ef28fa3-2" n="03fb2fe2">
            <seg n="bac33cd1">
              Herr talman! Det stämmer inte att man får bete sig hur som helst
              på anstalt. Det får man inte. Det finns bra sanktionssystem redan
              i dag. Det kommer att finnas ytterligare sanktionssystem när det
              här förslaget genomförs.
            </seg>
            <seg n="215ab133">
              Jag bad i mitt anförande att vi ska vara seriösa och sakliga
              i den här debatten. De här frågorna är så viktiga att de kräver
              det. Jag hoppas att Jeppe också tycker det.
            </seg>
            <seg n="21691d7e">
              Vård och behandling måste påbörjas på ett mycket tidigare stadium
              än i dag. Min förhoppning är naturligtvis att man ska ha fullföljt
              sin vård och behandling när den villkorliga frigivningen träder
              in. Jag håller med om att det är olyckligt att man avbryter sin
              behandling tidigare. Därom är vi hyfsat överens.
            </seg>
          </u>
          <note type="speaker" n="4e3e40d1">
            Anf. 37 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-5" n="7968a054">
            <seg n="4cf420d2">
              Herr talman! Jag har några frågor till Helena Frisk.
            </seg>
            <seg n="c3f13013">
              Om vi utgår ifrån att de som ska få utökad frigång faktiskt också
              har elektronisk övervakning, vilket jag hoppas att de kommer att
              få, skiljer det sig inte så mycket mot dagens utslussningssystem
              med fotboja för dem som är dömda till korta och medellånga straff.
              Det blir ungefär lika lång tid som man kan ha fotboja i utökad
              frigång som nu i utslussning med intensiv övervakning.
            </seg>
            <seg n="dc32b062">
              Den stora skillnaden blir för dem som är dömda till riktigt långa
              straff för riktigt grova brott. Då pratar vi framför allt om grova
              narkotikabrottslingar. Det är ju de som får de längsta straffen.
              Det kanske i någon mån också gäller mord och dråp, om man inte
              är dömd till livstid för mord.
            </seg>
            <seg n="15006815">
              Är det en medveten prioritering från Socialdemokraternas sida
              att man ska korta tiden för dem som är dömda till riktigt långa
              straff för verkligt grova brott? Det är faktiskt inte där som
              återfallsfrekvensen är minst, utan det är de som sitter på halvlånga
              straff som har störst möjlighet att komma tillbaka till samhället
              till ett laglydigt liv. Vore det inte bättre att sätta in prioriteringarna
              där i stället?
            </seg>
          </u>
          <note type="speaker" n="c215c261">
            Anf. 38 HELENA FRISK (s) replik:
          </note>
          <u who="Q4949005" xml:id="i-e764dcce6ef28fa3-3" n="03fb2fe2">
            <seg n="73d624a7">
              Herr talman! Nej, det handlar definitivt inte om att korta strafftiderna.
              Jag tror att ett system där vi låter människor sakta men säkert
              återanpassas till samhället i övrigt spelar en väldigt stor roll,
              jämfört med dagens system, där man ofta tyvärr släpps ut till
              ett samhälle där ingen egentligen vill ta emot en någonstans.
              Vi vet ju hur det ser ut för människor som släpps ut i dag.
            </seg>
            <seg n="88259f82">
              Med de här utslussningsalternativen finns det möjligheter att
              jobba med den enskilde individen i tid. Det är det jag tror att
              vi måste göra, även om det naturligtvis är så som Alice Åström
              sade i debatten, att det inte bara är ett ansvar för kriminalvården,
              utan vi måste få in hela samhället och se till att vi alla tar
              vårt ansvar i de frågorna.
            </seg>
          </u>
          <note type="speaker" n="48b15843">
            Anf. 39 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-6" n="7968a054">
            <seg n="c85fd686">
              Herr talman! Men hur man än vrider och vänder sig blir det nästan
              två års kortare tid på anstalt med de förslag ni lägger i dag
              för dem med de allra grövsta brotten. Då har jag räknat på 14
              års tidsbestämt fängelsestraff, som är det längsta man kan få,
              till exempel för grovt narkotikabrott. Nu blir det nästan två
              års kortare tid på anstalt om man får de nya utslussningsalternativen
              jämfört med de alternativ som finns i dag.
            </seg>
            <seg n="2393c5f6">
              Den andra frågan som jag tänkte ställa, som jag också ställde
              till Leif Björnlod, handlar om den kvinna som tidigare har blivit
              hotad och misshandlad och som får veta att förövaren ska sitta
              i ett halvvägshus i samma stad och inte ens ska ha elektronisk
              övervakning. Vore det inte lämpligare att säga att det ska vara
              elektronisk övervakning i de här fallen, bara för att kvinnan,
              brottsoffret, ska kunna uppleva att det åtminstone finns en viss
              kontroll? Det gäller även den upplevda tryggheten. Även om bedömningen
              är att den här mannen inte kommer att begå några nya brott är
              den upplevda tryggheten viktig.
            </seg>
            <seg n="0402885e">
              Jag skulle också vilja höra något ord om förändringen från risk
              till beaktansvärd risk. Som jag har förstått det satt Helena Frisk
              i Kriminalvårdskommittén, där man lade fram förslaget att det
              inte ska finnas någon risk för återfall i brott för att man ska
              få de nya möjligheterna med halvvägshus och utökad frigång. Men
              när förslaget kom till regeringen ändrade man det till att det
              inte ska finnas någon beaktansvärd risk. Vad är det som har gjort
              att Helena Frisk och Socialdemokraterna nu accepterar att det
              finns en viss risk för återfall i brott?
            </seg>
          </u>
          <note type="speaker" n="c479c467">
            Anf. 40 HELENA FRISK (s) replik:
          </note>
          <u who="Q4949005" xml:id="i-e764dcce6ef28fa3-4" n="03fb2fe2">
            <seg n="0e625401">
              Herr talman! Det går inte att fullständigt utesluta risker. Vi
              måste naturligtvis minimera dem, men att utesluta dem helt tror
              jag är omöjligt.
            </seg>
            <seg n="1e821a95">
              Där det finns behov av elektronisk övervakning även i halvvägshus
              ska det finnas. Man måste lita till de bedömningar som görs. Vi
              utgår från att de som får möjligheten att komma ut i halvvägshus
              också har en vilja att komma tillbaka till samhället. Det är det
              som är utgångspunkten för mig.
            </seg>
            <seg n="c4c9dbcc">
              Jag har en fråga: Vilka människor vill vi egentligen möta på
              gatan när vi är ute och går? Vill vi möta en människa som efter
              fängelsestraffet har fått möjligheten att på ett så bra sätt som
              möjligt återanpassas? Var vi än befinner oss i landet ska vi ju
              möta de här människorna. Det är ju så med alla straff att vi inte
              låser in människor och kastar bort nyckeln, utan en dag ska de
              finnas bland oss ute i samhället igen. Hur vill vi då att de ska
              se ut? Det är där jag sätter min utgångspunkt, och jag tror på
              ett system där man sakta men säkert slussas ut i samhället igen.
            </seg>
          </u>
          <note n="30b0937c">
            Överläggningen var härmed avslutad.
          </note>
          <note n="3dfaada1">
            10 § Barn som bevittnat våld
          </note>
          <note n="1b586516">
            Föredrogs
          </note>
          <note type="speaker" n="1bbd782c">
            Anf. 41 CECILIA MAGNUSSON (m):
          </note>
          <u who="Q4964936" xml:id="i-aa70cf7a5c47f815-0" n="0b5c9c76">
            <seg n="c5ff8fef">
              Herr talman! I dag har vi viktiga frågor att diskutera, framtidsfrågor,
              och jag tycker att det är väldigt synd att majoriteten inte representeras
              av ett statsråd. Jag tycker att justitieministern borde ha varit
              här och försvarat sina tre propositioner. Det verkar inte som
              om han kommer varken till denna viktiga debatt eller till nästa.
            </seg>
            <seg n="6b52217c">
              Herr talman! Jag vill börja med att citera ur Rädda Barnens skrift
              Därför Barnahus , ett uttalande av en pojke som tagits emot på
              Rädda Barnens Centrum för barn och ungdomar i kris. Det lyder
              så här:
            </seg>
            <seg n="d8ab95e4">
              Pelle är tio år och berättar om en uppväxt där pappa misshandlat
              mamma. Han säger att han också blivit slagen. Inga polisanmälningar
              har lett till åtal. Pelle är rasande över att ingen lyssnar på
              honom. Han vet ju vad som hände. Varför kan inte han få berätta
              för polisen?
            </seg>
            <seg n="74b2ca62">
              Herr talman! Jag har tagit med mig Pelles fråga hit till kammaren
              och till majoritetens företrädare i detta betänkande JuU19. Varför
              kan inte Pelle få berätta för polisen om det brott som har begåtts
              mot honom? Han har utsatts för ett brott. Han har lidit skada
              när han har tvingats åse den misshandel som hans mamma blivit
              utsatt för.
            </seg>
            <seg n="83f1a3e5">
              Enligt Moderaternas uppfattning är han målsägande. Vi tycker
              att vi kunde ha stöd för detta i vår lagstiftning. Målsägande
              är den juridiska termen för den som blivit utsatt för brott. Enligt
              lagen är målsägande den som endera blivit utsatt för brott eller
              den som blivit förnärmad eller lidit skada av brott. Enligt min
              uppfattning är det angeläget att barn skall betraktas som målsägande
              och att den nuvarande lagstiftningen förtydligas annars kommer
              barnen fortsatt att hamna mellan stolarna.
            </seg>
            <seg n="470f890c">
              Det är inte få barn det handlar om. Uppskattningar som har gjorts
              tyder på att det är 100 000 barn som varje år utsätts för detta.
            </seg>
            <seg n="7f45b7f5">
              Att bevittna våld mellan de personer som barnet är mest beroende
              av kan vara svårare än att själv bli misshandlad, eftersom barnet
              inte kan förstå det som händer, ofta känner svår ångest för att
              det inte kan stoppa våldet och många gånger känner att det har
              skuld i att våldet började. Barnet blir offer, många gånger på
              ett värre sätt än den som fick ta emot slagen.
            </seg>
            <seg n="b48ac42a">
              Ett barn i en familj där hot och våld när som helst kan förekomma
              lever i ett ständigt krigstillstånd. Hemmet som ska ge trygghet
              blir i stället en plats som skapar ångest och upprätthåller rädslan
              för vad som kan hända.
            </seg>
            <seg n="ce689e2d">
              Detta anser majoriteten inte är en uppgift för rättsstaten att
              beivra och hantera. För mig är det helt oförståeligt. Jag upprepar
              min inledande fråga: Varför får inte Pelle berätta för polisen?
            </seg>
            <seg n="94a311dc">
              Polisen har i dag skyldighet att rapportera närvaro av barn vid
              brottsplatser. Det finns i lagstiftningen, så att man kan säga
              att det redan är omhändertaget. Men Rädda Barnen har kartlagt
              hur mycket detta förekommer och redovisade i sin undersökning
              för något år sedan att endast 20 av 72 barn kom till socialtjänstens
              kännedom. Mer än två tredjedelar av barnen rapporterades alltså
              aldrig av polisen till socialtjänsten!
            </seg>
            <seg n="d311a12f">
              Det räcker inte att peka finger och säga att rutiner måste skärpas
              upp utan vi måste göra fler och bättre saker. Vi måste göra bättre
              saker för barnen som lever mitt i våldet. Socialdemokraternas
              förslag i denna proposition duger inte. Det måste till mer.
            </seg>
            <seg n="99ea9138">
              Barnens situation vid familjevåld måste uppmärksammas bättre,
              och inte på det sätt som sker i det här betänkandet och de här
              förslagen, där Socialdemokraterna vill frikänna förövaren och
              låta staten stå för ersättningen för den kränkning och det brott
              som barnet har utsatts för. Vi tycker att detta är oacceptabelt,
              att den som har begått ett brott varken ska betala skadestånd
              eller bli dömd utan frikännas från både brottet och den ekonomiska
              skulden. Blir barnet målsägande så blir också barnet en tydlig
              part i rättsprocessen med rätt till skadestånd, brottsskadeersättning
              och upprättelse från förövaren. Då kan vi garantera att barnen
              får den uppmärksamhet som deras situation kräver och förtjänar.
            </seg>
            <seg n="819eee83">
              Till sist, herr talman: Straffen för brotten mot barn och kvinnor
              måste bli strängare genom att man använder hela den straffskala
              som finns att tillgå. I dag hamnar generellt straffen på den nedre
              delen av skalan. Normalfallet borde ju vara att majoriteten av
              straffen befinner sig i mitten av skalan för att ge utrymme för
              att straffa lindrigare eller hårdare beroende på om brottet anses
              som grovt eller som lindrigare. Fängelsestraff borde vara det
              lägsta straffet för grov misshandel, inte minst med tanke på möjligheten
              att åstadkomma en effektiv rehabilitering. Samhället måste ge
              tydliga signaler om att våld inte accepteras!
            </seg>
            <seg n="c3d35717">
              Herr talman! Mycket mer finns att säga om detta, men jag stannar
              här med att åter yrka bifall till reservation 1 under punkten
              1.
            </seg>
          </u>
          <note type="speaker" n="10e064f2">
            Anf. 42 KARIN GRANBOM (fp):
          </note>
          <u who="Q4950718" xml:id="i-f2c6566bd71ea401-1" n="97cdb184">
            <seg n="eeb5d50e">
              Herr talman! Våld mot kvinnor var en gång något som det talades
              tyst om. Nu debatteras och uppmärksammas det problemet. Våld mot
              barn är i mångt och mycket fortfarande ett dolt problem. Barn
              som utsätts för våld vänder sig i stor utsträckning till sina
              kompisar. Varför de inte vänder sig till vuxenvärlden är värt
              att fundera över. Tycker de inte att det är någon idé eller är
              de rent av rädda för att allt ska bli värre?
            </seg>
            <seg n="51434d5a">
              För några veckor sedan genomfördes en Temoundersökning av anmälningsbenägenheten
              bland vuxna som misstänker att barn utsätts för våld. Av de ungefär
              1 000 personer som svarade hade en av fem haft en misstanke, men
              bara hälften av dem gjorde en anmälan. Av dem som gjort en anmälan
              var det bara 50 % som sade att den som hanterade anmälan gjort
              ett bra jobb. Anmälningsbenägenheten måste så klart öka, och det
              bästa sättet att göra detta på tror jag är att se till att man
              vet anmälan leder till något bra.
            </seg>
            <seg n="f19df124">
              I dag har det landat ett förslag i kammaren om barn som bevittnar
              våld. Det är bra att frågan kommer upp. Som jag sade diskuteras
              våld mot kvinnor i hemmet alltmer. Men barnen har inte synts särskilt
              väl trots att de nästan alltid finns med i dessa sammanhang. Rädda
              Barnen beräknar att mellan 100 000 och 200 000 barn lever i miljöer
              där närstående utsätts för våld. Genom propositionen får dessa
              barn lite ljus på sig. Men nog kunde regeringen, när den ändå
              var inne på ämnet, ha agerat kraftfullare? Propositionen innebär
              att om man kan konstatera att barn bevittnat våld ska de i framtiden
              kunna få ersättning från Brottsofferfonden. Det är förvisso bra
              att de får ett konkret bevis på att de har blivit utsatta för
              något som är fel. Men ersättning från staten är en lite märklig
              konstruktion. Det borde tydligare framgå att det är en gärningsman
              som ställs till svars för att han har begått ett brott mot ett
              barn.
            </seg>
            <seg n="7b131178">
              I socialtjänstlagen ska det fastställas att barn är offer för
              brott om de bevittnar våld, och detta ska lägga grunden för att
              barnen ska kunna få en summa pengar av brottsskadeersättningen
              utifrån graden av det våld de bevittnat. Men juridiskt sett får
              inte barnen status som brottsoffer. Propositionen ger dem inte
              status som målsägande, och åklagaren kan inte heller föra skadeståndsanspråkstalan.
              I det skadestånd som gärningsmannen ska räkna ihop, och däri finns
              troligen skadeståndet till mamman, finns det inga siffror som
              visar att han faktiskt också har begått ett brott mot barnet som
              upplevde våldet. Det är i stället staten som betalar, och staten
              kan inte senare kräva den som har gett upphov till skadan på de
              pengar som har betalats ut.
            </seg>
            <seg n="4d49ac9b">
              Vi i Folkpartiet tycker att barnet borde få både skadestånd från
              gärningsmannen och skydd, stöd och hjälp från staten. Vi tycker
              att det borde införas en ny bestämmelse i brottsbalken som visar
              att barn som bevittnat våld inom familjen utsatts för psykisk
              misshandel. Detta skulle göra att barnet kan bli målsägande och
              därmed få skadestånd. Gör man så visar man tydligt vem det var
              som hade rätt och vem som gjorde fel.
            </seg>
            <seg n="f42b711f">
              Vi tycker också att socialtjänstlagen måste ändras så att det
              blir tydligt att kommunernas socialnämnder ska verka för att den
              som utsatts för ett brott och dennes anhöriga får stöd och hjälp.
              I dag är det bestämt att det ska vara bör verka i stället för
              ska verka. I dag är det alltså en åsikt som uttrycks, att socialnämnden
              bör hjälpa den som utsatts för brott. Det är vi i riksdagen som
              har det yttersta ansvaret. Varför ska vi lämna sådana luckor?
              Anser vi att brottsoffer och deras anhöriga ska få hjälp? Då är
              det ska som gäller. Regeringen och majoriteten vill dock fortsätta
              utreda, trots att minst två offentliga utredningar, liksom många
              insatta organisationer, föreslår ett ska i skrivningen. Vi folkpartister
              sätter ned foten. Därmed yrkar jag bifall till reservation 1 med
              innebörden att bör ska ersättas med ska.
            </seg>
            <seg n="e0dbce5a">
              Förutom att socialtjänsten måste bli bättre på att hantera barn
              som direkt eller indirekt blir utsatta för våld måste också en
              bättre samverkan myndigheter emellan komma till. Barnahus är bra,
              och jag ser fram emot en utbyggnad. Men alla barn som far illa
              passar inte i barnahusverksamheten. Samverkan mellan myndigheter
              måste därför fungera i andra former.
            </seg>
            <seg n="5cc40e13">
              Om barn- och ungdomspsykiatrin vill jag säga några ord. Varje
              gång som jag får höra talas om tragiska fall där barn som utsatts
              för mycket svåra händelser ställs i lång kö till BUP blir jag
              ledsen. Det är tråkigt att höra om barn som är utsatta för hemska
              händelser, men att samhället sviker en gång till genom att dessa
              barn inte får professionell hjälp, det är faktiskt ännu värre.
              Det borde aldrig vara mer än en månads väntetid till BUP. Därför
              satsar vi i alliansen 250 miljoner kronor mer än regeringen på
              psykiatrin. Det kommer många barn att må bättre av.
            </seg>
            <seg n="e66277a8">
              En annan sak som regeringen passar på att lägga fram förslag
              om i detta sammanhang är att målsäganden bland annat i samband
              med den dömdes utevistelse och frigivning från fängelse ska kunna
              få information om vad som gäller för beslut om besöksförbud.
            </seg>
            <seg n="0e7da3d3">
              Detta är ett välkommet förslag. Det är bra med en lagstadgad
              rätt till information för brottsoffer eftersom informationen om
              deras rättigheter i dag inte fungerar så bra.
            </seg>
            <seg n="0e44b934">
              Vad som nu föreslås är rätt till information om besöksförbud.
              Men i förlängningen finns det en hel del att ta tag i på detta
              område.
            </seg>
            <seg n="7306b158">
              I samma paragraf som det nu görs ett tillägg i står det att målsäganden
              ska få underrättelse om den dömde flyttas, om han är på permission,
              när han ska friges med mera. Men det är minsann inte alltid som
              underrättelse skickas ut, framför allt inte i god tid. Och det
              är mycket allvarligt.
            </seg>
            <seg n="a07da574">
              Jag har sagt det förr, men jag passar på att säga det igen eftersom
              det passar i detta sammanhang och eftersom förslaget finns med,
              nämligen att det krävs ett kvalitetssäkrat system för uppföljning
              av att dessa underrättelser, och framöver också denna information
              om besöksförbud, verkligen går ut.
            </seg>
            <seg n="c3e0f748">
              Att besöksförbuden behöver vara mer verkningsfulla är en debatt
              som vi får ta vid ett annat tillfälle.
            </seg>
            <seg n="aa2615c4">
              Avslutningsvis: Enligt Rädda Barnen är det mer än 100 000 barn
              som tvingas utstå våld mot en anhörig. Regeringen har beräknat
              att 100 av dem varje år kan få en ersättning från Brottsoffermyndigheten.
              Visst är propositionen ett steg framåt. Men man behöver inte vara
              en stor visionär för att kunna tänka sig ett förslag som hade
              varit lite tjockare och lite kraftfullare för att man skulle göra
              någonting också för de 99 900 barn som inte får någon ersättning.
            </seg>
          </u>
          <note type="speaker" n="f2a2f9b7">
            Anf. 43 OLLE SANDAHL (kd):
          </note>
          <u who="Q6091566" xml:id="i-0f98f1692f69aadc-1" n="2bb85a7e">
            <seg n="715fa894">
              Herr talman! De mest skyddsbehövande och sårbara i samhället
              och de som vi har störst ansvar för att skydda är våra barn. Barn
              ska prioriteras högst i rättsväsendet. I propositionen finns flera
              förslag som jag kan stämma in i. Det gäller till exempel besöksförbud
              och lagreglering av informationsskyldighet till målsägande. Det
              gäller tydliggörandet av att barn som bevittnat våld är offer
              för brott och kan vara i behov av stöd och hjälp. Det är bra att
              det görs klart att ett barn som blir inblandat i och bevittnar
              våld själv därigenom drabbas av brott.
            </seg>
            <seg n="e0bdcc7c">
              Förslaget om att barn som bevittnat våld ska ges rätt till brottsskadestånd
              från staten är också exempel på ett framsteg. Mot den bakgrunden
              är proposition 166 Barn som bevittnat våld högst välkommen. Men
              Kristdemokraterna vill gå ett steg längre och menar att ett sådant
              barn inte bara av socialtjänsten utan också av rättsapparaten
              ska ses och behandlas som ett brottsoffer.
            </seg>
            <seg n="df0eb4ee">
              Socialtjänstlagen föreskriver att socialnämnden bör verka för
              att den som drabbats av brott och dennes anhöriga får stöd och
              hjälp och särskilt bör beakta att kvinnor som varit utsatta för
              våld kan vara i behov av stöd. Detta bör också gälla barn som
              bevittnat våld.
            </seg>
            <seg n="1299fa37">
              Som företrädare för medborgarna i Sverige, inte minst barnen,
              ser jag ingen anledning att i detta sammanhang explicit uttrycka
              en begränsad ambition för socialtjänsten genom att skriva bör.
              För Kristdemokraterna och övriga allianspartier är det angeläget
              och naturligt att tydligt ange samhällets höga ambitionsnivå för
              drabbade barn, och då duger bara ska.
            </seg>
            <seg n="eee72283">
              På samma tydliga sätt vill vi kristdemokrater entydigt markera
              avståndstagande från misshandel av barn och tydligt inskärpa att
              samhället aldrig kan acceptera ett sådant beteende. Vi har på
              senare år sett exempel på fall där vuxna misshandlat små barn,
              ibland så allvarligt att barnet dött av skadorna. Domstolen har
              i många fall valt att enbart använda den nedre delen av straffskalan.
              Ett höjt minimistraff skulle tydliggöra samhällets inställning
              till misshandel av barn. Om domstolarna vanemässigt väljer att
              använda den nedre delen av straffskalan är det domstolens sak.
              Men det är riksdagens sak att ange straffskalan, och det är rimligt
              att höja straffminimum för grov misshandel av barn till två års
              fängelse. Detta skulle dessutom enligt min bedömning leda till
              bättre överensstämmelse med det allmänna rättsmedvetandet.
            </seg>
            <seg n="43d2f413">
              Kristdemokraterna brukar normalt inte kräva straffskärpningar
              utan ser mestadels andra mer effektiva vägar till rehabilitering
              och brottsprevention. Grov misshandel av barn motiverar ett undantag
              och ett avsteg från denna vana.
            </seg>
            <seg n="40a2183a">
              I likhet med föregående talare har också jag noterat Rädda Barnens
              uppskattning att det handlar om uppemot 200 000 barn i Sverige
              som bevittnar våld inom familjen. Tilläggsreflexionen kring det
              skulle kunna vara att det möjligen är beklämmande att alla vi
              tre talare på rad hänvisar till en frivilligorganisations siffror
              som en av våra grundläggande faktakällor. Även här har naturligtvis
              samhällets företrädare ett ansvar att bredda kunskapsunderlaget
              som ska utgöra grund för riksdagsdebatter. Att vi hänvisas till
              frivilliga krafter är tänkvärt.
            </seg>
            <seg n="ad762f10">
              Polisen har skyldighet att anmäla till socialtjänsten när barn
              far illa. Som också har sagts tidigare har Rädda Barnen, återigen
              en frivilligorganisation, tagit ansvar och visat att endast 20
              % av antalet barn som upplevt våld i familjen har kommit till
              socialtjänstens kännedom. I många fall har polisen underlåtit
              att rapportera, och i några fall tappades rapporten helt enkelt
              bort. Bara en tredjedel av de barn som far illa rapporteras till
              socialtjänsten.
            </seg>
            <seg n="e11d1a7a">
              Herr talman! Det finns siffror som visar att två tredjedelar
              av barnläkarna underlåtit att anmäla trots misstanke om misshandel.
            </seg>
            <seg n="79f8bc76">
              I barnkonventionens artikel 3 slås följande fast: Barnets bästa
              ska sättas i främsta rummet. Här behövs alltså en klar deklaration
              från riksdagen med krav på att Rikspolisstyrelsen utvecklar riktlinjer
              för hur polisens rapportering till socialtjänsten i framtiden
              ska gå till.
            </seg>
            <seg n="15f405da">
              Herr talman! Jag yrkar, i likhet med tidigare talare i talarstolen,
              bifall till reservation 1 och begränsar mig för tids vinnande
              till detta även om vi står bakom samtliga reservationer från Kristdemokraterna.
            </seg>
          </u>
          <note type="speaker" n="e3a3bf55">
            Anf. 44 JOHAN LINANDER (c):
          </note>
          <u who="Q5952656" xml:id="i-5a15aa0a0e0521fd-0" n="7968a054" next="i-c780802ed351d63a-0">
            <seg n="53697b2f">
              Herr talman! Jag ska börja med att säga att jag önskar att vi
              inte behövde ha denna debatt. Jag önskar att vi inte behövde någon
              ny lagstiftning som reglerar när barn bevittnar våld. Och jag
              önskar att det inte fanns några barn som tvingas leva i familjer
              där våld, hot och kränkningar är vardag.
            </seg>
            <seg n="9e6d385f">
              Man kan blunda hårt, men det hjälper inte det minsta. Regeringen
              har börjat öppna ögonen och i propositionen föreslås att barn
              som bevittnat våld ska ses som brottsoffer enligt socialtjänstlagen
              och ska ha rätt till brottsskadeersättning. Det är bra så långt.
              Det är förslag som Centerpartiet och alliansen tidigare har lagt
              fram. Och självklart är vi glada för att Thomas Bodström, regeringen
              och vänsterkartellen här i kammaren tar efter våra förslag.
            </seg>
            <seg n="4a1c87be">
              Tyvärr lyckas inte Socialdemokraterna, Vänsterpartiet och Miljöpartiet
              att öppna ögonen helt. De kisar och försöker att undvika hela
              sanningen, och det tycker jag är sorgligt.
            </seg>
            <seg n="ba245774">
              Vi i Centerpartiet menar att barn som tvingas bevittna våld oftast
              se och höra när pappa slår och hotar mamma är brottsoffer. De
              utsätts för en psykisk misshandel som i många fall är värre än
              att själva bli slagna.
            </seg>
            <seg n="ffa00c89">
              Detta kom också Kommittén mot barnmisshandel fram till i sitt
              betänkande. Till och med i regeringens egen proposition kan man
              läsa: Barn som bevittnar våld mot en närstående påverkas normalt
              psykiskt av upplevelsen. Reaktionerna liknar dem hos ett barn
              som själv utsatts för brott och kan, enligt viss forskning, till
              och med vara allvarligare när barnet bevittnat våld än om det
              själv varit utsatt för det direkta övergreppet.
            </seg>
            <seg n="4ac0d631">
              Om Socialdemokraterna och regeringen nu har förstått detta, varför
              vill man inte ge barnen det skydd som de behöver? De blir utsatta
              för brott.
            </seg>
            <seg n="11763437">
              I stället väljer regeringen något slags halvmesyr och en helt
              ny variant i svensk lagstiftning. Barnet ska ses som ett brottsoffer
              enligt socialtjänstlagen. Det slås fast i den föreslagna socialtjänstlagens
              5 kap. 11 § att barn som bevittnat våld eller andra övergrepp
              av eller mot närstående vuxna är offer för brott.
            </seg>
            <seg n="c6a584a8">
              Men enligt brottsbalken är det inte alls så. Barnet har inte
              alls utsatts för något brott utan ska bara få rätten till brottsskadeersättning
              från staten. Den som psykiskt har misshandlat barnet genom att
              till exempel misshandla en närstående kan inte dömas för denna
              psykiska misshandel och behöver inte heller betala skadestånd
              till barnet.
            </seg>
            <seg n="deb7dd15">
              Brottsskadeersättning ska betalas ut, och visst är det bra. Men
              det är staten som ska betala ut det och inte den som har utsatt
              barnet för kränkningen som enligt socialtjänstlagen också är att
              betrakta som ett brottsoffer.
            </seg>
            <seg n="4e7a06a9">
              Detta är en märklig konstruktion som för mig är svår att förstå.
              Jag skulle vilja höra Socialdemokraternas företrädare Elisebeht
              Markström förklara varför ni har valt en lösning där en handling
              enligt socialtjänstlagen ska uppfattas som ett brott men inte
              är ett brott enligt brottsbalken. Det är mycket märkligt.
            </seg>
            <seg n="8e92ad5c">
              Herr talman! Det självklara borde vara, som bland annat Kommittén
              mot barnmisshandel och vi i Centerpartiet föreslår, att ett barn
              som tvingas att bevittna våld av eller mot närstående ska ses
              som ett brottsoffer eftersom han eller hon utsätts för psykisk
              misshandel.
            </seg>
          </u>
          <note n="994f070e">
            Därför yrkar jag bifall till reservation 4 punkt 5 om målsägandebegreppet.
          </note>
          <u who="Q5952656" xml:id="i-c780802ed351d63a-0" n="7968a054" prev="i-5a15aa0a0e0521fd-0">
            <seg n="f807fecb">
              Dagens beslut borde över huvud taget inte handla om barnets rätt
              till brottsskadeersättning utan om en kriminalisering av psykisk
              misshandel av barn. Med ett sådant beslut behövs det inga konstiga
              konstruktioner och halvmesyrer som ger rätt till brottsskadeersättning
              utan att det finns något brott och utan att den som har begått
              handlingen själv är skadeståndsskyldig.
            </seg>
            <seg n="393712f2">
              Från Centerpartiets sida har vi också motionerat om att misshandel
              av barn ska särregleras i brottsbalken. Vi har föreslagit det
              tidigare, och vi ger oss inte. Vi menar att det inte räcker med
              att misshandel av barn är en särskilt försvårande omständighet,
              utan det borde vara en egen paragraf i brottsbalken. Det är i
              grunden värre när en vuxen slår ett barn än om en vuxen slår en
              annan vuxen. Därför borde barnmisshandel vara ett eget brott med
              ett högre straffvärde än vid misshandel av vuxna.
            </seg>
            <seg n="9bf47fa1">
              I samband med propositionen har Centerpartiet också lyft fram
              ytterligare ett problem när ett barn blir utsatt för våld av sin
              vårdnadshavare. Vid själva rättsprocessen mot vårdnadshavaren
              utses en särskild företrädare för barnet. Det är ganska självklart
              att vårdnadshavaren inte kan företräda barnet i processen mot
              sig själv. Men om barnet får skadestånd utdömt är det vårdnadshavaren,
              det vill säga kanske förövaren själv, som ska företräda barnets
              intressen när det gäller att få ut skadeståndet. Det är uppenbart
              en orimlig ordning. Vem tror att vårdnadshavaren kommer att kräva
              ut skadeståndet från sig själv?
            </seg>
            <seg n="57dc9d04">
              I stället borde den särskilda företrädaren som barnet har haft
              i rättegången få ett förlängt uppdrag så att den särskilda företrädaren
              också får utkräva skadeståndet från vårdnadshavaren för barnets
              räkning. Vi tycker att det skulle vara en liten förändring, kostar
              inte speciellt mycket men skulle lösa problemet för dessa barn.
            </seg>
          </u>
          <note type="speaker" n="8b1d7e60">
            Anf. 45 ELISEBEHT MARKSTRÖM (s):
          </note>
          <u who="Q444680" xml:id="i-8f16dc50c794d742-0" n="222abcdf">
            <seg n="a6b0247d">
              Herr talman! Den senaste tidens uppmärksamhet på barn som far
              illa råkar sammanfalla med att regeringens förslag om att förbättra
              stödet för barn som bevittnar våld ska behandlas i kammaren. Det
              är i och för sig en ren tillfällighet, men våldet mot barn är
              dessvärre inte tillfälligt utan pågår dagligen och stundligen
              runtom oss. Ibland är våldet så grovt att barnet avlider.
            </seg>
            <seg n="274cc2f6">
              Antalet anmälningar om att barn misshandlas ökar. Till viss del
              förklaras det av en ökad anmälningsbenägenhet. Så kan det säkert
              vara, men vad vi kan vara riktigt säkra på är att de anmälningar
              som vi ser bara är toppen av ett isberg. Mörkertalet är stort,
              och det mesta av våld och övergrepp mot barn förblir en hemlighet
              för barnen, och kanhända syskonen, att bära.
            </seg>
            <seg n="ba9b6459">
              Det förslag som vi nu hanterar ska leda till att stödet för barn
              utvecklas och blir bättre och att barn som bevittnar våld hemma,
              mellan närstående, i bästa fall kommer att fångas upp mycket tidigare
              än i dag.
            </seg>
            <seg n="53cd0e75">
              Det är, herr talman, väl känt att kommunernas stöd till barn
              som far illa ser väldigt olika ut. På sina håll har man länge
              arbetat med handlingsplaner och har stödverksamhet av olika slag.
              När barn drabbas av våld ska samhället vara ordnat på ett sådant
              sätt att barnets rätt till skydd tas för givet. Så är det inte
              i dag.
            </seg>
            <seg n="2f83cb41">
              För att det ska bli möjligt krävs genomtänkta strategier med
              ett mycket tydligt barnperspektiv, en fungerande samverkan mellan
              olika myndigheter men också en stor medvetenhet och kunskap hos
              alla som arbetar med barn om hur riskerna för barn ser ut och
              hur barn som far illa också på olika sätt signalerar det.
            </seg>
            <seg n="defb8a80">
              Kommunerna får nu ett uttalat ansvar att hjälpa och stödja barnen.
              Men det räcker inte att kommunerna tar sitt ansvar; också myndigheterna
              måste göra det. Därför har Rikspolisstyrelsen, Socialstyrelsen
              och Myndigheten för skolutveckling ett uppdrag att förbättra samarbetet
              mellan polis, socialtjänst, hälso- och sjukvård och skola när
              det gäller barn som far illa. Däribland räknar vi barn som bevittnar
              våld. Det är naturligtvis avgörande för om socialtjänsten ska
              kunna hjälpa barnen att de får kännedom så tidigt som möjligt
              om att ett barn kan misstänkas fara illa.
            </seg>
            <seg n="28a3b647">
              Det här uppdraget som de tre myndigheterna har fått ska redovisas
              till regeringen vid årsskiftet. Jag utgår från att polisens rutiner
              nu skärps och kvalitetssäkras. Det måste vara självklart att de
              är uppmärksamma på om det finns barn inblandade när de kommer
              till ett hem, en bostad, som är en brottsplats, eller när de utreder
              våldsbrott inne på stationen. De ska inte bara vara uppmärksamma
              utan också självfallet agera till barnets hjälp. Där brister det
              i dag, det vet vi. Det har andra talare här före mig berättat
              om. Rädda Barnens studier är glasklara. Kvinnojourerna och barnrättsorganisationerna
              har i många år förundrats över att barnen är så osynliga när polis
              och andra myndigheter ändå är inne i ärendet. Det är mycket märkligt
              och naturligtvis fullständigt oacceptabelt.
            </seg>
            <seg n="8a4b0c52">
              Herr talman! Tiden tillåter inte någon djupare redogörelse för
              hur våldet drabbar barnen, men vi kan vara på det klara med att
              barnen får långtgående, och inte sällan livslånga, konsekvenser
              av en våldsam barndom. Det finns många vittnesmål om den saken.
            </seg>
            <seg n="1bfbb27b">
              Därför är det så viktigt att kommunerna och myndigheterna upprättar
              handlingsplaner, skapar rutiner och utbildar personalen så att
              de vet vad och hur de ska göra när de möter barn som har det svårt.
              Att välja att inte agera till ett barns hjälp står inte bara i
              strid med nuvarande lagstiftning. Det är ytterst ett oerhört svek
              mot barnet.
            </seg>
            <seg n="556f6128">
              Betänkandet handlar om barn som bevittnat våld. Men jag vill
              också ha sagt i det här sammanhanget att det finns ett tydligt
              samband mellan våld mot kvinnor och att barnen inte bara bevittnar
              våld utan också själva blir misshandlade.
            </seg>
            <seg n="f50a1980">
              I sammanhanget måste sägas att stödet till män som misshandlar
              behöver utvecklas. Kriminalvården och vissa få verksamheter runtom
              visar på goda exempel. Det är viktigt att vi inte begränsar oss
              till att tala om våldsutsatta kvinnor och deras barn utan har
              två fokus och talar om våldsamma män och deras barn och vad som
              kan göras för att förhindra ytterligare våld.
            </seg>
            <seg n="248da452">
              Jag ska nämna något om de reservationer som finns i betänkandet.
              Den första är från Moderaterna, som skriver att skadestånd bör
              betalas av gärningsmannen. Det är alldeles riktigt. Normalt sett
              är det gärningsmannen som betalar skadestånd till den som har
              drabbats, men då ska hans eller hennes ansvar begränsas till sådana
              skador som kan konstateras vara en direkt konsekvens av brottet.
              För de här barnen ser det inte riktigt ut så. Deras lidande och
              eventuella skador, långtgående skador och ibland störningar, är
              på ett helt annat plan och kanske inte visar sig omedelbart.
            </seg>
            <seg n="805fc9ba">
              För att inte rubba på skadeståndslagens principer har vi nu valt
              att i stället införa en brottsskadeersättning som avviker från
              skadeståndslagens principer. Här krävs inte längre någon annan
              bevisning än att det kan göras troligt att barnet har bevittnat
              våld av eller mellan närstående. Någon utredning som bevisar att
              barnet har drabbats av en psykisk påverkan ska inte göras, utan
              beslut om brottsskadeersättning ska fattas om barnet upplevt sådant
              som typiskt sett påverkar ett barn som bevittnat våld. Det gör
              att många fler barn kommer att kunna få ersättning utan att hamna
              i en målsägandesituation.
            </seg>
            <seg n="416b62d8">
              När nu staten tar på sig ansvaret för att betala brottsskadeersättningen
              till barnen är det alltså ett sätt att visa att barn som bevittnat
              våld är offer för brott, trots att våldet kanhända inte har riktats
              mot barnet direkt, för då är det ju en helt annan sak som ska
              prövas för sig.
            </seg>
            <seg n="50e326b5">
              Den här sortens ersättning kan tjäna som ett led i en upprättelse
              och ge bekräftelse på att det som barnet varit med om var ett
              brott som barnet inte på något sätt bär ansvar för. Men det som
              är riktigt viktigt är ändringarna i socialtjänstlagen, alltså
              kommunernas ansvar att hjälpa och stödja barnen och skydda dem
              från ytterligare våld. Det är det riktigt långtgående som har
              stor betydelse för barnen, inte ersättningen i sig. Ersättningen
              fungerar som signal och bekräftelse.
            </seg>
            <seg n="b9fe00f9">
              En reservation från Folkpartiet, Centern och Kristdemokraterna
              handlar om att man vill kriminalisera psykisk misshandel av barn
              som har bevittnat våld. Utskottet har valt att stå fast vid det
              ställningstagande som Barnmisshandelskommittén gjorde, och som
              senare också riksdagen följde, nämligen att inte gå fram med en
              sådan ny lag. I stället valde riksdagen för ett par år sedan att
              införa den nya straffskärpningsgrund som tar sikte på att när
              straff döms ut i de här fallen ska det ha betydelse som en försvårande
              omständighet att barn har varit tvungna att uppleva och bevittna
              våldet.
            </seg>
            <seg n="2aa35532">
              Vi har alltså valt att hålla barnet utanför processen på så sätt
              att barnet inte blir målsägande, med allt vad det innebär. Vi
              väljer alltså nu att gå vidare och införa den nya brottsskadeersättningen
              i stället för gängse skadestånd.
            </seg>
            <seg n="0c6d49dd">
              Det finns verkligen skäl, som alla här har sagt, att lyfta fram
              barn som bevittnar våld. Det som kommer att ha störst betydelse
              är, som jag nyss sagt, att kommunernas ansvar poängteras. Vi slår
              fast att barn som bevittnat våld är offer för brott, däremot inte
              målsägande, och att de behöver kommunens stöd.
            </seg>
            <seg n="1743c140">
              Jag vill, herr talman, de sista sekunderna här passa på att göra
              lite reklam. Det kommer nämligen att bli filmvisning här i riksdagen
              den 2 juni. Det är Sveriges Kvinnojourers Riksförbund som med
              medel från Allmänna arvsfonden har producerat en film. Det är
              den andra i sitt slag. I filmen, som har titeln Jag sa att jag
              hade en mardröm , möter vi barn under den tid som de går i gruppverksamhet
              på en av de få kvinnojourer som har utbildad personal för arbete
              med barn som bevittnat våld.
            </seg>
            <seg n="31104772">
              Filmen är avsedd för personal och andra som kommer i kontakt
              med barn. Det är ett fortbildningsmaterial som är alldeles nytt.
              Jag hoppas att det ska kunna fungera som inspiration för alla
              de kommunalpolitiker som nu ska få den nya socialtjänstlagen i
              sitt knä när de fyra barn som finns med i filmen berättar vad
              de har varit med om och att de så småningom ställer nya resurser
              till förfogande, så att barnen får den hjälp de verkligen behöver.
            </seg>
          </u>
          <note n="cb975214">
            Därmed, herr talman, yrkar jag bifall till förslaget i utskottets
            betänkande och avslag på reservationerna och gör mig beredd för
            en ny dust i den andra talarstolen.
          </note>
          <note type="speaker" n="6d66ac3e">
            Anf. 46 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-1" n="0b5c9c76">
            <seg n="e42579fb">
              Herr talman! Det är beklämmande att höra att Elisebeht Markströms
              omsorger om skadeståndslagens paragrafer är större än om de barn
              som har tvingats bevittna våld, för, som Elisebeht Markström säger,
              vill man inte förändra den skadeståndslag som vi har och paragrafernas
              utseende. Men vad jag och vi moderater säger är att barn måste
              bli målsägande för att kunna få ett stärkt skydd.
            </seg>
            <seg n="28dbbb2d">
              Mina frågor är: Varför får inte Pelle lov att berätta för polisen?
              Varför är det för Socialdemokraterna inte viktigt att barnen blir
              målsägande? Hur ska barnen med ert sätt att se få ett tillräckligt
              skydd och tillgång till behandling utan att anses som målsägande?
            </seg>
            <seg n="a1960ee3">
              Elisebeht Markström använde lång tid av sitt anförande till att
              skylla på andra på kommunen, på sjukvården, på skolan och någon
              annan. Men vi som lagstiftare har också en skyldighet. Varför
              kan vi inte ta vår skyldighet på allvar och ge barnen ett bättre
              skydd?
            </seg>
            <seg n="8f05c023">
              Så, Elisebeht Markström, hur ska barnen få ett tillräckligt skydd
              med förslagen i propositionen? Hur ska stödet bli bättre? Hur
              ska deras situation upptäckas tidigare? Hur ska de tydligare strategierna
              implementeras?
            </seg>
          </u>
          <note type="speaker" n="5868f8c9">
            Anf. 47 ELISEBEHT MARKSTRÖM (s) replik:
          </note>
          <u who="Q444680" xml:id="i-8f16dc50c794d742-1" n="222abcdf">
            <seg n="61a14bc7">
              Herr talman! Det första som jag vill säga är att jag tror att
              Cecilia Magnusson kanhända inte har tillräckligt på fötterna för
              att bedöma mitt engagemang för barn som bevittnat våld. Låt oss
              inte göra det till en trätofråga. Jag tror att vi alla här har
              samma ambition. Sedan väljer vi olika vägar, Cecilia Magnusson,
              och det kan man kanhända kräva respekt för.
            </seg>
            <seg n="5e9e0660">
              Jag försökte i mitt anförande redogöra för hur vi ser på frågan
              om hur stödet för barn ska bli bättre. Det är en alldeles riktig
              beskrivning som har givits här, den som Rädda Barnen har givit
              och som det står om i betänkandet, att dessa barn inte får den
              hjälp och det stöd de behöver.
            </seg>
            <seg n="e0702509">
              I första hand behöver barn skydd. De behöver också få komma i
              sådana sammanhang där de får tala om vad de har varit med om.
              De kan gå i gruppverksamhet. En del kan komma att behöva individualterapi,
              men jag tror att det är en minoritet som behöver det. De behöver
              få sätta ord på vad de fått vara med om, och de måste lyfta bort
              skuld och skam. Det är den vuxne förövaren som ska ta ansvar för
              sina handlingar.
            </seg>
            <seg n="f9638a3c">
              Vi har valt att försöka hålla barnet utanför domstolarna och
              i stället gå fram med en brottsskadeersättning som erkänner att
              barnet har bevittnat våld, att det är offer för brott. Att vara
              offer för brott är inte liktydigt med att också bli målsägande.
              Det måste vi väl ha klart för oss.
            </seg>
            <seg n="88fcd933">
              Vi tror dessutom att med detta system bör rutinerna för polisen
              och andra myndigheter som kommer i kontakt med barnen skärpas
              och kvalitetssäkras så att barnen verkligen får den hjälp som
              de har rätt till och ska ha enligt socialtjänstlagen.
            </seg>
          </u>
          <note type="speaker" n="451e0508">
            Anf. 48 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-2" n="0b5c9c76">
            <seg n="7cbcbdcc">
              Herr talman! Jag betvivlar inte Elisebeht Markströms engagemang
              i frågan. Däremot betvivlar jag hennes kompetens att realisera
              verksamma åtgärder för barnen med utgångspunkt i det betänkande
              som vi nu behandlar.
            </seg>
            <seg n="4a4e4204">
              Elisebeht Markström säger att den vuxne ska ta ansvar för sina
              handlingar. Ja, det är ju det vi säger att man måste göra i stället
              för det förslag som Elisebeht Markström står bakom och som vi
              ska besluta om här. Genom brottsskadeersättningen frikänner Socialdemokraterna
              den som har begått brottet inte bara från vad den har åsamkat
              barnet utan också från den ekonomiska skulden. Vi moderater säger:
              Låt barnet bli målsägande. Då har man möjlighet att få både skadestånd,
              behandling och upprättelse för det brott man har blivit utsatt
              för.
            </seg>
            <seg n="8c98cf80">
              Elisebeht Markström ger inget besked om hur barnets skydd ska
              bli bättre. Hon talar om polisen, socialtjänsten och så vidare
              visst, de har en viktig roll och vi som lagstiftare kan se till
              att de får de verktyg de behöver. Men barn hittas inte under sängar
              eller vettskrämda i garderober om de inte är målsägande. Vi måste
              ju åstadkomma att barnen hittas. Hur kan Elisebeht Markström och
              Socialdemokraterna tro att 100 av 100 000 barn ska komma i åtnjutande
              av brottsskadeersättningen? Är det ett tillräckligt skydd?
            </seg>
          </u>
          <note type="speaker" n="c95ab91a">
            Anf. 49 ELISEBEHT MARKSTRÖM (s) replik:
          </note>
          <u who="Q444680" xml:id="i-8f16dc50c794d742-2" n="222abcdf">
            <seg n="a4df4c19">
              Herr talman! Skyddet till barn ska ges av kommunerna. Det ges
              inte i domstolarna. Det tror jag att vi kan vara överens om.
            </seg>
            <seg n="f72af0ef">
              Vi säger att vi för att lyfta fram barnen och visa att de är
              offer för brott är beredda att införa en brottsskadeersättning
              som ska utgå utan att det behöver ske som skadestånd. Om skadestånd
              ska betalas ut måste man ju också kunna bevisa att det som barnet
              har varit utsatt för verkligen har lett till en sådan psykisk
              påverkan att det skulle kunna utgöra skäl för skadestånd. Vi säger
              att det inte behövs: Se till att barnen får brottsskadeersättningen.
              Det behöver inte göras några sådana utredningar som grund för
              ersättningen, utan det räcker med att barnet har vistats i en
              sådan miljö som typiskt har påverkat barnet negativt.
            </seg>
            <seg n="1fc22a69">
              Därmed behövs ingen annan bevisning. Man behöver inte förhöra
              barnen, och det behöver inte bevisas vad barnen har sett eller
              hört. Vi vet att barn som lever i familjer där detta pågår dagligen
              och stundligen tar skada.
            </seg>
            <seg n="eceb0170">
              Den kanske viktigaste saken i hela paketet är att vi lyfter fram
              kommunernas ansvar för att hjälpa, stödja och skydda dessa barn.
              För det krävs en hel del arbete, kan jag säga. Det saknas i dag.
              Det har Cecilia Magnusson själv efterlyst. Nu försöker vi strukturera
              och se till att lagstiftningen ger stöd för att man ska kunna
              ställa krav på kommunerna att detta ska vara en prioriterad verksamhet.
              De får nu en uppgift att se till att dessa barn får det stöd de
              behöver. Sedan kan det komma att se olika ut i olika kommuner.
            </seg>
          </u>
          <note type="speaker" n="885bbaea">
            Anf. 50 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-7" n="7968a054">
            <seg n="76069ea4">
              Herr talman! Elisebeht Markström talade om ett mycket tydligt
              barnperspektiv när hon skulle beskriva propositionen. Jag tycker
              att det skulle ha varit ett mycket tydligt barnperspektiv om man
              hade valt att slå fast i brottsbalken att ett barn som tvingas
              bevittna våld i hemmet blir utsatt för psykisk misshandel. Den
              pappa för det är oftast pappan som slår mamma inför barnen ska
              också veta att han begår ett brott mot barnen.
            </seg>
            <seg n="4acce50a">
              Frågan är: Varför har ni valt en sådan halvmesyr? Det är en främmande
              fågel i svensk rättstradition. Ni vill att barnet ska ses som
              ett brottsoffer enligt socialtjänstlagen men inte enligt brottsbalken.
            </seg>
            <seg n="5ff4aeff">
              Jag fick en ansats till svar tidigare. Ni säger att ni vill hålla
              barnet utanför rättsprocessen. Men när barnet självt blir slaget
              och utsatt för våld är det ju naturligt att det ska vara med i
              rättsprocessen. Då behöver barnet inte hållas utanför. Med detta
              säger ni alltså att psykisk misshandel inte är så farligt. Framför
              allt säger man till den som har begått brottet att förövaren inte
              har något ansvar för den skada som barnet lider.
            </seg>
          </u>
          <note type="speaker" n="092e8b8e">
            Anf. 51 ELISEBEHT MARKSTRÖM (s) replik:
          </note>
          <u who="Q444680" xml:id="i-8f16dc50c794d742-3" n="222abcdf">
            <seg n="d1b994a1">
              Herr talman! Barnmisshandelskommittén utredde huruvida frågan
              om barn som har bevittnat våld i hemmet ska tas upp i ny lagstiftning,
              i en egen paragraf i brottsbalken. Man kom fram till att man inte
              ville förorda det. Det blev heller inte så, och riksdagen ställde
              sig bakom det synsättet.
            </seg>
            <seg n="c751f033">
              I stället valde riksdagen häromåret för tre år sedan, tror jag
              att införa en straffskärpningsgrund. Om man misshandlar någon
              inför barn är det att betrakta som en grund för straffskärpning,
              som ska ses som en försvårande omständighet när man utdömer straff.
            </seg>
            <seg n="124546b9">
              Jag har försökt att ta reda på hur det nu ser ut: Har domstolarna
              använt denna straffskärpningsgrund? Ja, det visar sig att de har
              gjort det. Det finns inte jättemånga eller jättetydliga skrivningar
              i domsluten, men man kan ändå tydligt se att de gör det. Att,
              som Centerpartiet, säga att man vill ha en särskild paragraf för
              att försäkra sig om att domstolarna verkligen gör vad Johan Linander
              vill att de ska göra är lite främmande. Jag tror att det räcker
              med den lagstiftning vi har.
            </seg>
            <seg n="6d19cc94">
              Att vi sedan ska följa upp den och kontrollera att det har blivit
              så som den lagstiftande församlingen, det vill säga riksdagen,
              har bestämt är en annan sak. Men vi behöver inte ständigt skapa
              nya paragrafer för att skriva domstolarna på näsan hur de ska
              göra.
            </seg>
            <seg n="6599882f">
              Det finns en paragraf om en straffskärpningsgrund. Den har verkat
              i ett par tre år nu, och jag tror att vi vid en översyn kommer
              att se att domstolarna också har tagit hänsyn till den. I de domar
              som jag har läst har man gjort det.
            </seg>
          </u>
          <note type="speaker" n="eeb7c78a">
            Anf. 52 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-8" n="7968a054">
            <seg n="b917291e">
              Herr talman! Jag tycker att Elisebeht Markström blandar ihop
              två saker här. Straffskärpningsgrunden handlar ju om våld som
              är riktat mot barn, och då är den försvårande grunden just att
              det är ett barn som det är riktat mot.
            </seg>
            <seg n="7283a538">
              Centerpartiet har föreslagit att vi ska ha en egen paragraf som
              heter barnmisshandel i brottsbalken. Det ska framför allt vara
              högre minimistraff än när det gäller misshandel av en vuxen. Det
              är alltså en helt annan sak.
            </seg>
            <seg n="2371dea5">
              Våldet är ett brott mot den person som det riktas mot, men även
              om ett barn bevittnar det och lider svårt psykiskt är det fortfarande
              inget brott mot barnet. Nu säger ni att det är ett brott mot barnet
              enligt socialtjänstlagen, det vill säga att barnet ska ses som
              ett brottsoffer enligt socialtjänstlagen. Men det är fortfarande
              inget brott enligt brottsbalken. Förövaren kan inte dömas för
              den psykiska misshandeln. Förövaren blir inte skadeståndsskyldig
              gentemot barnet. I stället säger staten att barnet kanske behöver
              en viss kompensation, och därför träder staten in och betalar
              brottsskadeersättning.
            </seg>
            <seg n="d2aa372e">
              Men staten säger inte till förövaren: Du har begått ett brott
              mot det här barnet, och därför ska du betala skadestånd och straffas
              för psykisk barnmisshandel.
            </seg>
            <seg n="ecd559e8">
              Blanda inte ihop begreppen här!
            </seg>
          </u>
          <note type="speaker" n="6a17b64b">
            Anf. 53 ELISEBEHT MARKSTRÖM (s) replik:
          </note>
          <u who="Q444680" xml:id="i-8f16dc50c794d742-4" n="222abcdf">
            <seg n="3af82895">
              Herr talman! Jag tvingas konstatera att Johan Linander är dåligt
              påläst. Den straffskärpningsgrund som riksdagen fattade beslut
              om för två år sedan innefattar just att barn har bevittnat våld.
            </seg>
            <seg n="47cd39f5">
              Det kanske lite grann förklarar Johan Linanders stadiga argumentation
              att vi behöver ha ytterligare en ny paragraf i brottsbalken. Detta
              är redan omhändertaget i den lagstiftning som riksdagen har fattat
              beslut om. Gå hem och läs på, Johan Linander.
            </seg>
          </u>
          <note n="30b0937c">
            Överläggningen var härmed avslutad.
          </note>
          <note n="f5ab6c29">
            11 § Ingripanden mot unga lagöverträdare
          </note>
          <note n="1b586516">
            Föredrogs
          </note>
          <note type="speaker" n="b35ffd97">
            Anf. 54 JOHAN PEHRSON (fp):
          </note>
          <u who="Q6039678" xml:id="i-bbaa2f92b2927d67-0" n="34cf7b4c">
            <seg n="dc569338">
              Herr talman! Det är väldigt viktigt att vi försöker bekämpa brottslighetens
              orsaker. Jag hade förmånen att besöka det Sverige som det går
              så bra för i veckan. Det var Katrineholm i kartellens Sverige,
              där Socialdemokraterna har styrt mycket länge.
            </seg>
            <seg n="c93cb334">
              Vid en träff med företrädare för de sociala myndigheterna kunde
              jag konstatera att det var kö till ungdomsmottagningen. Man var
              mycket oroad över att så många ungdomar hade börjat skolvägra.
              Man var orolig över att det fanns alltfler extrema grupper som
              började organisera sig och var synliga höger, vänster och andra
              grupperingar. Man såg hur det var rekordhög ungdomsarbetslöshet
              i Katrineholm. Man kunde konstatera att det inte fanns några fältassistenter.
            </seg>
            <seg n="f271096c">
              Så ser det ut i det landet som vänsterkartellen talar så starkt
              och väl om och säger att det går så bra för. Det är ett land där
              vi vet att barnfattigdomen också har brett ut sig. Aftonbladets
              ledarsida har i dag rubriken: Barnfattigdomen är en skam för Sverige.
              Vänsterkartellen är nöjd med sina insatser, eller åtminstone stolta,
              eller hur det nu brukar vara.
            </seg>
            <seg n="6a59aab2">
              När vi nu debatterar ingripanden mot unga lagöverträdare får
              man aldrig glömma bort det förebyggande arbetet. Det är det absolut
              viktigaste. Vi talar om vad vi kan göra för föräldrar, vad vi
              kan göra i skolor, och vad vi kan göra från sociala myndigheter.
            </seg>
            <seg n="f20522f7">
              Historien är att frågan om unga lagöverträdare har varit satt
              i långbänk under många år. Sedan förra valet, när Socialdemokraterna
              valde att lägga ned detta i en låda och inte göra någonting, har
              antalet barn som är inlåsta i fängelser, eller ungdomshem, ökat.
              Vi får fortsatt alarmerande siffror om att allt yngre hamnar allt
              tidigare i ganska allvarlig kriminalitet.
            </seg>
            <seg n="29a011fb">
              På åtgärdssidan har vi sett att Socialdemokraterna har konstaterat
              att det inte finns ungdomstjänster i alla kommuner. Det har väl
              funnits i knappt hälften. Det har varit så år efter år, och ingenting
              har hänt. Man har kunnat konstatera att den påföljd som har funnits,
              vård inom socialtjänsten, har tillåtits vara ett fortsatt experimenterande
              med lite av varje. En hel del fungerar bra. Men det har varit
              en vildvuxen flora av vård inom socialtjänsten som ibland inte
              bygger på någonting man tror vetenskapligt fungerar för att få
              den unge att upphöra med kriminalitet.
            </seg>
            <seg n="d4c71f8c">
              Så har det sett ut i många år. Nu tycker jag att detta blir lite
              bättre. Jag vill säga det. Men ingripanden mot unga lagöverträdare
              är också väldigt mycket tomma ord. Det är mycket missriktad välvilja,
              och det är en hel del önsketänkande. Jag ska ta upp det som jag
              tycker är bra.
            </seg>
            <seg n="b03cb62d">
              Det är väldigt bra att ungdomstjänst blir en egen påföljd. Det
              är väldigt bra att man försöker att åtminstone lite strama upp
              vård inom socialtjänsten, som nu byter namn till ungdomsvård.
              Det är också rätt tänkt med en särskild kvalificerad kontaktperson
              inom socialtjänsten för de unga människor som är i riskzonen.
              Det är helt rätt tänkt. Det är inget konstigt.
            </seg>
            <seg n="9c21287b">
              Men, mina vänner i Socialdemokraterna, Vänsterpartiet och Miljöpartiet:
              Detta är ju bara ord! Det finns inte en fältassistent i Katrineholm.
              Ta tåget och åk till socialdemokratiska Katrineholm! Det finns
              inga fältassistenter.
            </seg>
            <seg n="6f52a5a7">
              Det går bra för Sverige. Det går inte bra för de ungdomar som
              det går illa för. Vi talade här förut om kriminalvården och hur
              svårt det är att rehabilitera människor som suttit inlåsta mycket
              länge i fängelser. Folkpartiet liberalernas bästa botemedel mot
              detta är att se till unga människor inte tillåts gå ned i kriminalitet.
              Vi jobbar förebyggande. Begår de ändå brott är det tidiga och
              mycket tydliga insatser som gäller.
            </seg>
            <seg n="6306eac2">
              Vi menar på att man också måste titta på annat. Det gäller till
              exempel föräldraansvaret. Barn har föräldrar. En del föräldrar
              har inte kompetens, som det heter på socialspråkssvenska. Jag
              menar att alla föräldrar har någon kompetens. Vi ska markera att
              föräldrar är ansvariga för sina barn.
            </seg>
            <seg n="945c38e2">
              Vi lyfter fram en sak som är konstig. Om ett barn har begått
              ett brott menar jag att det borde vara självklart att föräldrarna
              måste närvara vid rättegången. Varför är man inte skyldig om man
              har barn att närvara vid rättegången när ens barn har begått brott?
              Det klart att man får närvara. Men varför finns det inget ansvar
              att närvara?
            </seg>
            <seg n="409e5dda">
              Varför diskuterar man inte att jag som förälder kan ha ett ekonomiskt
              ansvar för de skador som mitt barn orsakar? Det är jag som har
              ansvaret för barnet. Det står i föräldrabalken och i alla möjliga
              lagstiftningar och internationella konventioner. Men det följer
              inte ett ekonomiskt ansvar. Jag menar att man kan pröva ett begränsat
              sådant ansvar.
            </seg>
            <seg n="56d9e130">
              Det blir lite konstigt när man inser att människor har ett ekonomiskt
              ansvar för sina husdjur och för vad de gör. Men de har inget ekonomiskt
              ansvar för sina barn. Jag menar att man som förälder har ett större
              ansvar för sina barn än för sina husdjur.
            </seg>
            <seg n="45f0bc52">
              Vi måste markera föräldrarollen vid sidan av att man kan stödja
              föräldrarollen. Det står inte i motsats till varandra. Den särskilda
              kontaktpersonen kan göra fina insatser.
            </seg>
            <seg n="c21ce9bf">
              Det är bra att man pekar på att man vill ha skyndsamhetskrav
              när det gäller unga som har begått brott för alla brott där det
              kan bli fängelse. Det är bra. Det borde vara så vid alla brott,
              ska jag ärligt säga. Ungdomar ska behandlas extra snabbt. De ska
              få se kopplingen mellan handlingen och konsekvens.
            </seg>
            <seg n="e3efcc09">
              Här är det också samma sak. Varför har man inte ett system, vilket
              vi föreslår från Folkpartiet och alliansen, att barn som är drabbade
              av brott också har förtur. Vi vet att barn som är drabbade av
              brott lätt kan gå över och bli gärningsmän. Våld föder våld.
            </seg>
            <seg n="d20722c1">
              Det är viktigt att det går snabbt för det unga brottsoffret så
              att man får tag i en gärningsman och kan sätta i gång med en process.
              Det är ingen förtur. Det kan ta nästan hur lång tid som helst.
              Det är jättelånga köer till våra domstolar.
            </seg>
            <seg n="392ad5bd">
              Det stämmer heller inte riktigt ihop med verkligheten. När jag
              reser i Östersund, Ånge och Härnösand eller i Karlskoga, Kristinehamn
              och Karlstad möter jag poliser som säger samma sak. Har man inte
              en ungdomsgrupp vill man ha det. Man vill ha poliser som jobbar
              nära och förebyggande.
            </seg>
            <seg n="c38ae4b9">
              Det är självklart överallt. Finns det en ungdomsåklagare kan
              den inte göra lika mycket som två ungdomsåklagare. Det gäller
              att vara snabb, tidig och se till att unga människor som begår
              brott slutar med det så tidigt som möjligt.
            </seg>
            <seg n="69d188ab">
              Herr talman! Det vi måste lyfta fram här framför allt är att
              man inte gör någonting för de många unga människor som begår brott
              före 15 års ålder. En särskild kvalificerad person som ska ha
              kontakten räcker inte. I dag kan en ung människa under 15 år i
              praktiken bara mötas av två åtgärder. Det första är ingenting,
              eftersom det bygger på frivillighet och samverkan, eller tvångsomhändertagande.
            </seg>
            <seg n="4e51e4b7">
              Man ska gratulera till att det trots allt har skjutits till några
              kronor så att kommunerna lättare ska kunna tvångsomhänderta barn
              i Sverige i dag. Men det är väldigt defensivt. Jag vill undvika
              att barn ska tvångsomhändertas. Jag tror att man kan göra saker
              mycket tidigare innan det har gått så långt.
            </seg>
            <seg n="7ad8c668">
              Då måste man införa någon form av så kallat mellantvång i socialtjänstlagen.
              De unga människor under 15 år som begår brott måste, även om de
              inte samtycker, vara skyldiga att medverka i någon form av åtgärd.
              Det kan vara behandlingsprogram eller helgavskiljning. Jag är
              heller inte främmande för att de ska delta i någon form av ungdomstjänst.
            </seg>
            <seg n="b5eed663">
              Det kan gälla en 14-åring som har sparkat ned och rånat en annan
              människa. Om man är kapabel till det är man enligt min uppfattning
              också kapabel att tvätta en yta som man har klottrat ned.
            </seg>
            <seg n="d132a4d1">
              Här saknas en vilja till insikt. Eller är vänsterkartellen så
              otroligt låst vid det faktum att om man gör någonting är det otäckt,
              och då erkänner man att det är en brist? Det är en väldigt missriktad
              välvilja. Jag menar att majoriteten inte vill något illa, men
              insikten om att man ska undvika åtgärder är farlig på lång sikt.
              De här unga människorna behöver tidigare och tydligare insatser.
            </seg>
            <seg n="08fe0859">
              Jag har varit på många fängelser, inte alla men en hel del. Jag
              har varit på många ungdomshem där rekordmånga barn sitter inlåsta
              i dag. Jag har träffat föräldraföreningar mot narkotika, Kriminellas
              Revansch i Samhället och andra organisationer. Aldrig någonsin
              har en människa som jag har träffat sagt: Jag blev kriminell och
              fördjupade mig i kriminalitet för att samhället grep in för tidigt
              och för tydligt. Alla har sagt tvärtom, och jag lyssnar på de
              här människorna. Jag vet att jag nu kommer att få höra att Folkpartiet
              minsann vill gripa in och måla ut. Nej, det här handlar om ett
              djupt kärleksbudskap. Att ställa krav är faktiskt att bry sig.
              Att våga vara tidig och tydlig hjälper de här unga människorna
              att inte hamna på Kumlafängelset i förlängningen.
            </seg>
            <seg n="ded1f7c9">
              Herr talman! Jag ser att min talartid är slut. I mina replikskiften
              kommer jag att återkomma till frågan om medling, som jag tycker
              är bra. Men nu föreslås det med full fart och med stor glädje,
              enligt majoriteten, att vi ska ersätta åtal för unga människor
              som har begått brott med medling. Det är att vara väldigt verklighetsfrånvänd,
              menar jag. Det är en missriktad välvilja som slår helt bakut.
              Det kommer att leda till stora ökade problem för de poliser, socialtjänstföreträdare
              och ungdomsåklagare som försöker bekämpa och motverka att unga
              människor förstör sina egna liv och andras på vägen.
            </seg>
          </u>
          <note n="48cc36db">
            Herr talman! För tids vinnande yrkar jag bifall endast till reservation
            nr 3.
          </note>
          <note type="speaker" n="09113ebf">
            Anf. 55 CECILIA MAGNUSSON (m):
          </note>
          <u who="Q4964936" xml:id="i-aa70cf7a5c47f815-3" n="0b5c9c76">
            <seg n="09588184">
              Herr talman! Jag tänkte börja med att återgå till Pelle, tio
              år, som inte blev sedd och inte blev målsägande när hans pappa
              slog hans mamma. Några år senare kan det faktiskt vara så att
              Pelle, som är offer, har blivit ung lagöverträdare för att vi
              inte har gjort tillräckligt för att gripa in och hjälpa honom
              och ge honom behandling så att han kommer över det han har blivit
              utsatt för. Därför är det väldigt bra att vi tar dessa två ärenden
              i ett sammanhang.
            </seg>
            <seg n="e5e3c252">
              Jag instämmer i väldigt mycket av det Johan Pehrson har sagt.
              Jag vill ta min utgångspunkt i att det brottsförebyggande arbetet
              är oerhört viktigt. Det här är en framtidsfråga. I dag vet vi
              väldigt lite om de barn som är precis i brytpunkten att börja
              utveckla ett beteende som leder till att hälften av dem blir kriminella
              vuxna. Det handlar om barn som är så pass unga som fyra, fem,
              sex, åtta eller, som Pelle, tio år. Det är där vi måste göra mer.
              Det står inte mycket om detta i regeringens proposition. Där står
              man i princip helt handlingsförlamad. Mer måste göras, och regeringen
              har visat att den inte klarar av det. Det finns andra som kan
              ta vid och åstadkomma de förändringar som krävs.
            </seg>
            <seg n="28878a42">
              Det är rätt otäckt att vi inte vet hur många dessa barn är. Jag
              lyssnade på en genomgång av vad forskningen i dag vet om normbrytande
              beteende i barndomen och vad det har för betydelse för en senare
              kriminell livsstil i vuxen ålder. Med tanke på det är det en skrämmande
              läsning som återfinns i det här betänkandet. Vi måste på ett helt
              annat sätt ta oss an de små barnen med beteendestörningar och
              de äldre barnen som börjat utveckla tendenser, kanske snattat
              eller börjat skolka redan i åtta-, nio eller tioårsåldern. Det
              gäller för den delen också de ungdomar som riskerar att tillägna
              sig en kriminell karriär. Det är först och främst dem som regeringen
              här försöker lägga förslag om. Jag är inte lika översvallande
              inför de förslagen som Johan Pehrson var i sin inledning.
            </seg>
            <seg n="24daa15e">
              Regeringen fortsätter ju den väg som man slog in på 1999, och
              den försämrar snarare situationen än tvärtom, som man säger att
              målsättningen är. Till sist kallade man in en utredning för att
              följa upp och utvärdera de misstag som hade begåtts. Vi trodde
              att de kanske skulle komma till insikt, men det har de tyvärr
              inte orkat med. Det är trötta förslag som inte kommer att klara
              av att hindra ännu fler unga människor att fastna i kriminalitet.
            </seg>
            <seg n="189e7720">
              Vi har här 51 reservationer, och i dem presenterar vi i alliansen
              ett alternativ till den rådande politiken. Det är ett alternativ
              som går till botten med problemen.
            </seg>
            <seg n="2cc63181">
              Familjen är samhällets främsta brottsförebyggande resurs. Fungerande
              familjer behövs som en skyddande faktor för barn med normbrytande
              beteenden och för de unga som naturligt prövar att revoltera i
              ungdomsåren jag har gjort det själv. Kan inte samhället med mindre
              insatser stödja familjefunktioner och göra tidiga ingripanden
              kommer både samhällskostnader och mänskliga kostnader att bli
              gigantiska ett antal år senare. Mödravårdscentralen, barnavårdscentralen,
              dagis, skola, socialtjänst, sjukvård, rättsväsende och andra måste
              kunna bilda en skyddande kedja för att stoppa tillväxten av ungdomskriminaliteten.
              Det här är en av våra viktigaste framtidsfrågor.
            </seg>
            <seg n="7e080395">
              När man begår brott som ung måste samhällets samlade reaktion
              vara glasklar. Det är den långt ifrån i dag, och det blir inte
              särskilt stor skillnad med de ändringar som vi ska besluta om
              här i dag. Det måste göras mer. Varför har till exempel inte regeringen
              och Socialdemokraterna föreslagit familjesamråd som är en etablerad
              verksamhet som finns i många andra länder? Det skulle vara verksamt
              för att stärka upp nätverket runtomkring de unga som ännu inte
              har fyllt 15 år. Det avstyrker ni.
            </seg>
            <seg n="c5df5ca6">
              Vi tycker att det är fel att socialtjänsten ska ansvara för det
              som man nu har valt att kalla ungdomsvård. Socialtjänsten ska
              ju hjälpa och stötta människor, inte straffa och genomföra sanktioner.
              Vi vill att ansvaret för ungdomsvården ska föras över till kriminalvårdens
              frivård. Det första argumentet har jag redogjort för. Det finns
              fler, och det andra är att om det fördes över till kriminalvården
              skulle sanktionen se likadan ut över hela landet. Johan Pehrson
              redogjorde så vackert för hur det ser ut i dag. Här har vi en
              naturlig lösning. Inte heller det tycker man är någonting att
              ta fasta på.
            </seg>
            <seg n="b78996cd">
              Det är mycket daltande. Fortfarande ska den unge gå med på påföljden
              för att den ska kunna utdömas. På s. 23 högst upp skriver regeringen
              så här: De föreslagna förändringarna får anses ge den unge ett
              rimligt inflytande på utformningen av innehållet i de påföljder
              som blir aktuella.
            </seg>
            <seg n="b4bed326">
              Den unge får ett rimligt inflytande. Är det skarpa och tydliga
              sanktioner från samhällets sida? Kan Socialdemokraternas representant
              här förklara detta för mig och för övriga?
            </seg>
            <seg n="5997c6bb">
              Det fortsätter med uppföljning av straffet och genomförandet.
              Vi har föreslagit att man ska kunna göra en uppföljning av hur
              sanktionen har genomförts, om det har blivit bättre eller sämre,
              hur det har gått och om man har skött sig. Men då säger utskottet
              på s. 25: Utskottet kan i och för sig se vissa fördelar med en
              ordning där uppföljningsmöten hålls även utan misskötsamhet men
              bedömer att nackdelarna överväger. Kan Kerstin Andersson tala
              om för mig vilka nackdelarna med uppföljningssammanträden är?
              Då vore jag tacksam.
            </seg>
            <seg n="522f31fd">
              Herr talman! Ansvaret för sluten ungdomsvård måste också ses
              över. Jag var häromveckan på Bärby ungdomshem som har specialiserat
              sig på unga sexualförbrytare. De som vårdar dessa killar det är
              killar som finns där är frustrerade, för de får inte tid att vårda
              dem och ha en effektiv behandling innan de släpper ut dem i samhället
              igen. Vad beror det på? Jo, det beror på att så korta strafftider
              döms ut att de inte har en rimlig chans att ge de här pojkarna
              en sjyst behandling så att de kan komma ut i samhället igen utan
              att begå nya brott. Men varför föreslår inte Socialdemokraterna
              längre tider, så att man i ungdomsvården kan ge ungdomarna en
              chans att bli tillrättavisade?
            </seg>
            <seg n="08f23502">
              Vi lägger fram förslag om kvalitetshöjning. Vi lägger fram förslag
              om helgavskiljning. Det är ett mycket dåligt förslag, nämligen
              att man ska kunna sitta av sitt straff under helger, då de flesta
              brotten begås.
            </seg>
            <seg n="41377c30">
              Det är anmärkningsvärt trött och fattigt i majoritetens betänkande.
              Om vi ska kunna komma till rätta med de här problemen så måste
              det till helt andra åtgärder.
            </seg>
          </u>
          <note type="speaker" n="576e9fbf">
            Anf. 56 OLLE SANDAHL (kd):
          </note>
          <u who="Q6091566" xml:id="i-0f98f1692f69aadc-2" n="2bb85a7e">
            <seg n="f00e748d">
              Herr talman! Bättre än att hantera unga lagöverträdare på det
              ena eller andra sättet är det att förebygga att lagöverträdelser
              alls uppstår. Patienter och de som yrkesmässigt sysslar med sjukdomar
              vet att det innebär överlägsen kvalitet att förebygga sjukdom
              eller skada jämfört med att med möda, utgift och osäker prognos
              behandla. En förebyggd skada är till fördel för både individ och
              samhälle. När det gäller brottslighet tillkommer ännu en vinst,
              nämligen att man undviker att ännu en människa blir ett brottsoffer.
              Man kan inte resonera om ingripanden mot unga lagöverträdare utan
              att samtidigt tala om förebyggande.
            </seg>
            <seg n="6ac5933a">
              Kristdemokraterna anser att normöverföring från vuxna till barn
              är en avgörande förutsättning för att förebygga brott. Familjens
              roll, att fostra och leda de unga, är då av största vikt. Det
              offentliga ska genom olika åtgärder stödja föräldrar och ge möjlighet
              till mer tid med barnen. En stark relation mellan familj, skola
              och närsamhälle skapar social kontroll som verksamt bidrar till
              att minska riskerna att unga dras in i brottslighet.
            </seg>
            <seg n="5707b4d9">
              Det borde till exempel vara självklart att ha arbetsro och trygghet
              i skolan och att allvarliga brott som begås i skolan polisanmäls.
              Alla skolor bör ha en kontaktperson hos polisen. Hela 15 % av
              de våldsbrott som barn söker vård för har skett i skolan. Det
              är uppenbart att socialtjänsten, polisen och skolan måste ha ett
              nära samarbete för att tidigt motverka kriminalitet. Sekretesslagstiftningen
              borde ändras så att rektorer kan informeras om elever som begår
              brott. Särskild barn- och ungdomskompetens måste finnas inom hela
              rättsväsendet.
            </seg>
            <seg n="6a196779">
              Det finns inga straffprocessuella skäl att utreda brott som begås
              av barn under 15 år. Någon förundersökning ska därför normalt
              sett inte inledas men får göras om den kan antas ha betydelse
              för att avgöra om behov finns av socialtjänstens insatser eller
              om det annars är av särskild vikt att en utredning äger rum. För
              barn under tolv år får en utredning inledas endast om det finns
              synnerliga skäl. I de allra flesta fall läggs minderårigas brott
              bara till handlingarna.
            </seg>
            <seg n="921ea887">
              Kristdemokraterna menar att alla brott ska utredas. Vi anser
              också att det bör införas särskilda ungdomsrotlar som snabbt utreder
              brott där ungdomar är inblandade. Vi anser att föräldrarna ska
              involveras mer när deras barn misstänks för brott än vad som är
              fallet i dag. Skolan, de sociala myndigheterna och polisen ska
              vara skyldiga att ha upparbetade rutiner för att informera föräldrarna
              om barn misstänks för brott. Polisen måste förbättra sina rutiner
              när det gäller föräldrars närvaro vid förhör.
            </seg>
            <seg n="3c7406ad">
              Vi kristdemokrater anser också att det ligger i samhällets intresse
              att stödja föräldrarnas engagemang i sina barn även när barnet
              ställs inför rätta. Det är av största vikt att föräldrar är med
              under rättegången och får ta del av det som utspelar sig under
              rättsprocessen. Föräldrar till barn under 18 år ska alltid ha
              rätt till ersättning för sin inställelse i rätten, oavsett om
              barnet är tilltalad, målsägande eller vittne. Det bör göras till
              en plikt för föräldrar att vara med under rättegången när deras
              barn är aktörer i rättsprocessen.
            </seg>
            <seg n="5e38f8b9">
              För att ytterligare förbättra förutsättningarna för en snabb
              handläggning av ungdomsbrott vill vi inrätta särskilda jourdomstolar
              för ungdom. I likhet med Barnombudsmannen anser vi att det rättsliga
              systemet inte är utformat utifrån barns och ungdomars förutsättningar.
              Propositionen har flera goda förslag. Exempel på sådana är att
              tillsätta kvalificerade kontaktpersoner i socialtjänsten och skyldigheten
              för kommuner att erbjuda medling. Syftet med att begränsa böter
              som påföljd är också bra. Allt detta är välkomna steg i rätt riktning.
            </seg>
            <seg n="bb26d105">
              Vi har motionerat om att påföljderna för unga måste ses över
              och att påföljden överlämnande till vård inom socialtjänsten kan
              behöva avskaffas. Det föreslår regeringen nu, och även det låter
              bra, men det erbjuder ändå ingen lösning.
            </seg>
            <seg n="5127097c">
              Nuvarande påföljd, överlämnande till vård inom socialtjänsten,
              ska ändras och byta namn till ungdomsvård. Det föreslås också
              att ungdomstjänst införs som en ny fristående påföljd för lagöverträdare
              under 21 år. Det föreslås bli obligatoriskt för kommunerna att
              administrera den här ungdomstjänsten. En plats behöver inte vara
              anordnad redan när domstolen dömer i målet.
            </seg>
            <seg n="5b7d2c6f">
              Vad gäller propositionens förslag till ungdomsvård instämmer
              Kristdemokraterna med Hovrätten över Skåne och Blekinge, som i
              sitt remissvar skriver att tanken med förslaget är god men att
              det saknas metoder för att avgöra i vilka fall det finns ett verkligt
              behov. Man anser inte att det är försvarbart att bygga en ordning
              med straffrättsliga reaktioner på så lös vetenskaplig grund. Det
              krävs forskning och utveckling av metoder för att skapa ett vetenskapligt
              underlag för påföljderna. Vårdbehovet måste först med trovärdighet
              kunna konstateras, och vården måste kunna vila på vetenskap och
              beprövad erfarenhet innan tiden är inne att införa nya system.
            </seg>
            <seg n="981a67e4">
              En utvärdering av vård inom socialtjänsten enligt 1999 års påföljdsreform
              har visat att den vanligaste insatsen där var samtalskontakt,
              där samtalen ofta, som det sades, kretsade kring det aktuella
              brottet, dess konsekvenser, familje- och skolsituationen, relation
              till kamrater, etik och moral samt droger. Andra vanliga insatser
              var att man över huvud taget hade en kontaktperson och någon form
              av programverksamhet. Dessa insatser var inte bara de vanligaste
              utan ofta de enda insatserna enligt vårdplanen. Detta leder utvärderingen
              till sin bedömning, nämligen att det i många fall inte förelåg
              något vårdbehov i egentlig mening.
            </seg>
            <seg n="5866f7b1">
              Frågan kvarstår därför nu, nämligen vilken vård de unga lagöverträdare
              som enligt regeringens förslag ska överlämnas till ungdomsvård
              faktiskt kommer att få. Propositionen ger inga förslag till kvalitetsförstärkning,
              vare sig när det gäller bedömning av eventuellt vårdbehov eller
              när det gäller vårdens innehåll. Propositionen föreslår ett namnbyte.
              Förslaget blir således ett slag i luften och tar inte de unga
              lagöverträdarnas behov av insatser på allvar.
            </seg>
            <seg n="1b86bb47">
              Regeringens förslag innehåller en märklig regel om påföljdspreskription
              där man säger att en utdömd ungdomstjänst ska bortfalla om inte
              domen börjat verkställas innan fem år förflutit från det att den
              vann laga kraft. Vi menar i motsats till detta att ungdomstjänsten
              bör verkställas senast en månad efter att domen vunnit laga kraft.
              Det är mycket viktigt med snabba reaktioner på brott, i synnerhet
              när det gäller unga lagöverträdare. Om det är de flesta överens.
            </seg>
            <seg n="6860e74a">
              Det finns mer att säga, men tiden är knapp. Därför avslutar jag
              här och yrkar bifall till reservation nr 3.
            </seg>
          </u>
          <note type="speaker" n="72ebdc8a">
            Anf. 57 JOHAN LINANDER (c):
          </note>
          <u who="Q5952656" xml:id="i-5a15aa0a0e0521fd-1" n="7968a054" next="i-c780802ed351d63a-1">
            <seg n="edb3aa5f">
              Herr talman! Vi har fått höra mycket om det här förslaget redan.
              Därför kan jag väl korta ned mitt anförande något.
            </seg>
            <seg n="f7e2ff9d">
              Förslaget som vi har att ta ställning till i dag är ganska omfattande
              i själva texten, men i förslag och innehåll är det tyvärr magert.
              Det finns en del förslag som vi har hört om tidigare också som
              vi välkomnar och givetvis kommer att rösta för. Det anmärkningsvärda
              i det här betänkandet och i propositionen är alla de förslag som
              inte finns med.
            </seg>
            <seg n="435d4463">
              Fortfarande tycker jag att det andas en något naiv syn på barn
              och ungdomar som har börjat begå brott: Om vi bara är snälla nog
              så kommer de nog att sköta sig och sluta begå brott. Jag tror
              inte att situationen är så enkel och så oproblematisk. Vad ungdomar
              som är på väg in i kriminalitet behöver är tidiga reaktioner och
              tydliga reaktioner, att samhället omedelbart säger: Det där är
              inte okej. Så där ska man inte göra. Hur ofta har det inte hänt
              att ungdomar som börjat begå brott märker att ingenting händer,
              ingen reaktion från samhällets sida? Jaha, då kan vi göra det
              en gång till.
            </seg>
            <seg n="1cd28795">
              Vi lägger inte alla förslag i våra 25 reservationer, eller hur
              många det nu är, för att vi vill straffa de här barnen och ungdomarna.
              Vi gör det för att vi vill hjälpa dem ur kriminaliteten. Det är
              verkligen att hjälpa de här ungdomarna.
            </seg>
            <seg n="8d6ecf3b">
              Jag har varit på många fängelser och ungdomshem. Jag har inte
              hört en enda säga sig vara arg eller besviken för att samhället
              ingrep eller gjorde det för tidigt. Så om vi vill göra dem en
              tjänst, om vi vill hjälpa de här ungdomarna, handlar det om att
              samhället ska ingripa.
            </seg>
            <seg n="c2c23342">
              En forskare vid socialhögskolan i min hemstad Lund som har forskat
              på ungdomsgäng pekar på tre viktiga punkter vad gäller kriminella
              ungdomsgäng, och de vill jag definitivt skriva under på.
            </seg>
            <seg n="b4d82141">
              För det första måste samhället snabbt gå in i och beivra tendenser
              till kriminella ungdomsgäng så att de inte hinner bygga upp fasta
              etablerade kriminella nätverk och strukturer.
            </seg>
            <seg n="7bddffe2">
              För det andra tar det alldeles för lång tid i dag mellan gärning
              och åtgärd. För att riktigt unga ska förstå allvaret i det de
              gör måste reaktionen komma snabbt.
            </seg>
            <seg n="d32baf2b">
              För det tredje upplever de som är under 15 år inte någon koppling
              mellan det de gör och den åtgärd de hamnar i, alltså samtal med
              socialtjänsten.
            </seg>
            <seg n="562c01e8">
              Herr talman! Centerpartiet står som sagt bakom en stor mängd
              reservationer, men jag väljer att yrka bifall enbart till reservation
              45 under punkt 48 om drogtester på barn under 15 år.
            </seg>
            <seg n="7d8569d8">
              Jag önskar verkligen att det aldrig någonsin skulle behövas några
              drogtester för barn under 15 år, men verkligheten är inte så ljus.
              Det finns barn som missbrukar. Det finns barn nere i elvatolvårsåldern
              som ingår i kriminella gäng. Det finns ett behov att hjälpa de
              här barnen långt innan de fyller 15 år.
            </seg>
            <seg n="c6033fa8">
              När man läser betänkandet skulle man kunna tro att majoriteten
              har förstått att det behövs åtgärder och hjälp även för barn under
              15 år. I sammanfattningen av betänkandet står det: Stödet till
              unga personer, även till dem under 15 år, förstärks. En särskilt
              kvalificerad kontaktperson skall kunna utses om den unge är i
              behov av särskilt stöd och särskild vägledning för att motverka
              en risk för missbruk av beroendeframkallande medel.
            </seg>
            <seg n="61822fa7">
              Då inställer sig frågan: Hur ska man veta att någon börjat missbruka
              beroendeframkallande medel när man inte ens får testa de här barnen
              under 15 år? Människors personliga integritet betonar vi från
              Centerpartiets sida gång efter gång, men när det gäller barns
              säkerhet och trygghet måste samhället våga fatta svåra beslut
              även om barnet eller föräldrarna inte inser vilka problem som
              håller på att byggas upp.
            </seg>
            <seg n="25ebd199">
              Herr talman! Jag skulle kunna säga mycket mer om det här, kanske
              framför allt om familjens roll. Men det har vi också hört mycket
              om tidigare, så jag väljer att avsluta här.
            </seg>
          </u>
          <note n="982f662c">
            Ajournering
          </note>
          <note n="ed747241">
            Kammaren beslutade kl. 12.55 på förslag av förste vice talmannen
            att ajournera förhandlingarna till kl. 13.00 då votering skulle
            äga rum.
          </note>
          <u who="Q5952656" xml:id="i-c780802ed351d63a-1" n="7968a054" prev="i-5a15aa0a0e0521fd-1">
            <seg n="67c4516d">
              Återupptagna förhandlingar
            </seg>
          </u>
          <note n="5d6f733b">
            Förhandlingarna återupptogs kl. 13.00.
          </note>
          <note n="ea285421">
            12 § Beslut om ärende som slutdebatterats den 17 maj
          </note>
          <note n="34aa36b2">
            Punkt 1
          </note>
          <note n="12544355">
            Punkt 3
          </note>
          <note n="eaef6dda">
            Punkt 11
          </note>
          <note n="40ce40d0">
            Punkt 14
          </note>
          <note n="36082d88">
            Punkt 17
          </note>
          <note n="14cf8663">
            Punkt 36
          </note>
          <note n="b631a375">
            Punkt 41
          </note>
          <note n="371d2113">
            Punkt 43
          </note>
          <note n="bb4187c4">
            Övriga punkter
          </note>
          <note n="a5e73354">
            13 § Beslut om ärenden som slutdebatterats den 18 maj
          </note>
          <note n="34aa36b2">
            Punkt 1
          </note>
          <note n="862d057b">
            Punkt 2
          </note>
          <note n="12544355">
            Punkt 3
          </note>
          <note n="862d057b">
            Punkt 2
          </note>
          <note n="d5252bd1">
            Punkt 4
          </note>
          <note n="bb4187c4">
            Övriga punkter
          </note>
          <note n="8fa0ddeb">
            14 § Beslut om ärenden som slutdebatterats vid dagens sammanträde
          </note>
          <note n="34aa36b2">
            Punkt 1
          </note>
          <note n="862d057b">
            Punkt 2
          </note>
          <note n="12544355">
            Punkt 3
          </note>
          <note n="34aa36b2">
            Punkt 1
          </note>
          <note n="c914ef1b">
            Punkt 7
          </note>
          <note n="c94c4b6a">
            Punkt 8
          </note>
          <note n="154aba49">
            Punkt 21
          </note>
          <note n="12e32cda">
            Punkt 35
          </note>
          <note n="bb4187c4">
            Övriga punkter
          </note>
          <note n="34aa36b2">
            Punkt 1
          </note>
          <note n="ad78c508">
            Punkt 5
          </note>
          <note n="bb4187c4">
            Övriga punkter
          </note>
          <note n="6ab9accd">
            15 § (forts. från 11 §) Ingripanden mot unga lagöverträdare (forts.
            JuU34)
          </note>
          <note type="speaker" n="0234ff64">
            Anf. 58 KERSTIN ANDERSSON (s):
          </note>
          <u who="unknown" xml:id="i-28e38831e744774e-0" n="acb5f3b6">
            <seg n="3f6f087d">
              Herr talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="3b924ba5">
              Barndomen och ungdomsåren är viktiga delar av varje människas
              liv. Hur vuxenlivet senare utvecklar sig grundläggs många gånger
              i tidig ålder. Därför är det så oerhört viktigt att barn och ungdomar
              får en bra start i livet.
            </seg>
            <seg n="95f0eef3">
              Tyvärr är det inte så för alla barn. Trots att vi alla, både
              enskilt och tillsammans, på många vägar vill stötta våra unga
              misslyckas vi med några. Och varje barn som far illa är ett misslyckande,
              inte bara för den enskilda familjen och barnet utan för hela samhället.
            </seg>
            <seg n="23a8f435">
              Därför är varje debatt om hur vi kan arbeta brottsförebyggande
              för att förhindra att unga människor hamnar i kriminalitet en
              viktig debatt.
            </seg>
            <seg n="32c56c79">
              Det lokala brottsförebyggande arbetet är särskilt betydelsefullt
              när vi talar om barn och ungdomar. Unga begår ofta brott där de
              bor och tillsammans med andra som bor i närheten eller går i samma
              skola.
            </seg>
            <seg n="b5fb641f">
              Det finns inga enkla lösningar. Det behövs insatser på många
              plan. Det behövs engagerade föräldrar och medmänniskor. Det behövs
              professionella människor. Det behövs vuxna som snabbt och tydligt
              reagerar och agerar, vuxna som inte ger upp, som inte tappar hoppet
              om att unga som begår brott går att få tillbaka till ett socialt
              liv utan kriminalitet.
            </seg>
            <seg n="169e997c">
              Det har hänt mycket de senaste åren vad gäller unga lagöverträdare,
              men mycket är inte nog. När det gäller kampen mot utanförskapet,
              utslagning och kriminalitet kan vi aldrig ge oss. Det är viktigt
              att vi fortsätter att hålla fokus, på brottet, på brottets offer
              och på brottets orsaker.
            </seg>
            <seg n="b07161d0">
              Herr talman! Dagens påföljdssystem för unga lagöverträdare behöver
              förbättras och inriktas mer på att motverka fortsatt kriminalitet.
              Därför har vi socialdemokrater tillsammans med Vänsterpartiet
              och Miljöpartiet de gröna tagit fram ett förslag om bättre påföljder
              genom en utveckling av ingripande mot unga brottslingar. Det är
              ett led i det arbete som inleddes genom reformen år 1999.
            </seg>
            <seg n="941799d4">
              Förslagen syftar också till att förbättra möjligheterna att tidigt
              ingripa för att motverka att barn under 15 år utvecklar en kriminell
              livsstil.
            </seg>
            <seg n="1b75af75">
              Den vanligaste påföljd vi ger unga i dag är böter. Böter är inte
              en bra påföljd för ungdomar som oftast inte kan betala. Bötesstraff
              saknar också det viktigaste av allt, nämligen det rehabiliterande
              inslag som vi anser viktigt i ett påföljdssystem för unga.
            </seg>
            <seg n="1134d78f">
              Vi inför ungdomstjänst som en ny och självständig påföljd. Den
              är tänkt framför allt för dem under 18 år. Ungdomstjänsten ska
              bestå av oavlönat arbete i högst 150 timmar och särskilt anordnad
              verksamhet av pedagogisk karaktär.
            </seg>
            <seg n="07cfb42f">
              Socialtjänsten ska även i fortsättningen ha huvudansvaret för
              unga som begår brott.
            </seg>
            <seg n="80b2df2f">
              Från och med den 1 januari 2008 kommer vi att ålägga kommunerna
              att se till att medling kan erbjudas. Vi vet att medling har och
              har haft en mycket viktig roll både för gärningsman och för brottsoffer.
            </seg>
            <seg n="5332c9ff">
              Vi föreslår också att en särskilt kvalificerad kontaktperson
              ska utses. Syftet är att den vuxne ska utgöra ett mycket avancerat
              stöd och vägledning för den unge. Jag vill påstå att detta redan
              finns i min hemkommun Karlskrona.
            </seg>
            <seg n="74dbdd1e">
              Socialnämnden tillsatte som ett första steg två tjänster, en
              man och en kvinna, som arbetar med ett fåtal ungdomar som befinner
              sig i riskzonen för att bli omhändertagna enligt LVU eller som
              behöver extra stöd vid hemkomsten från en institutionsplacering.
              Dessa två personer jobbar mycket och intensivt med de unga på
              oregelbundna tider och på helger. De kommer ungdomarna och föräldrarna
              mycket nära och de kan ge mycket tid. Det är nödvändigt för att
              uppnå förändringar.
            </seg>
            <seg n="ddbbbe93">
              Ungdomstjänst, medling, en särskilt kvalificerad kontaktperson
              liksom en snabbare handläggning ger definitivt ett bättre stöd
              för unga som hamnat i drogmissbruk och kriminalitet. Systemet
              enligt de förslag som läggs fram här blir också tydligare och
              leder till ökad likhet inför lagen. Förslagen träder i kraft den
              1 januari 2007.
            </seg>
            <seg n="5038322d">
              Herr talman! Förslagen syftar även, som jag sade tidigare, till
              att förbättra möjligheterna att ingripa tidigt och motverka att
              barn under 15 år utvecklar en kriminell livsstil.
            </seg>
            <seg n="94144a0a">
              Polisen kommer att ha rätt att hålla kvar en brottsmisstänkt
              person under 15 år som har gripits eller tagits till förhör, dock
              inte längre än tre timmar. Syftet är främst att så snabbt som
              möjligt kunna överlämna den unge till vårdnadshavaren, socialtjänsten
              eller annan lämplig vuxen.
            </seg>
            <seg n="a239b3f7">
              Herr talman! I många delar är vi politiskt överens. Vi har alla
              ett engagemang i frågor som rör unga lagöverträdare. Det finns
              dock en mycket tydlig skiljelinje i synen på vem som är bäst lämpad
              att ta hand om ungdomsvård och ungdomstjänst eller bådeoch. Egentligen
              handlar det om vem som kan möta en ung människa bäst och se till
              att han får professionell hjälp i sitt destruktiva beteende.
            </seg>
            <seg n="4b661c13">
              Moderaterna är mycket tydliga och menar i sina reservationer
              att påföljden vård inom socialtjänsten inte har fungerat och att
              tiden är ute för socialtjänsten som straffande instans.
            </seg>
            <seg n="d6e083bb">
              Både Moderaterna och Kristdemokraterna tycker att kriminalvården
              lämpligast tar ansvar för ungdomstjänsten.
            </seg>
            <seg n="25533d66">
              Det finns i Sverige en lång tradition och en bred förankring
              när det gäller att särbehandla unga lagöverträdare i straffrättsliga
              frågor. Det gäller särskilt åldersgruppen 1517 år. Barn och unga
              som begår brott har ett särskilt behov av stöd och hjälp för att
              kunna återföras till ett socialt välfungerande liv utan fortsatt
              kriminalitet. Socialtjänsten har den kompetensen i dag.
            </seg>
            <seg n="d7130f97">
              Ambitionen är att barn och ungdomar så långt som möjligt ska
              hållas utanför kriminalvården och frihetsberövande påföljder.
              Denna ambition har också stöd i FN:s barnkonvention.
            </seg>
            <seg n="ad43a31e">
              Min bild är att socialtjänsten tillsammans med rättsvårdande
              myndigheter har ett gemensamt intresse av att förhindra och motverka
              brott. Vägar som ger hjälp tillbaka till ett icke-kriminellt liv
              utvecklas i samverkan.
            </seg>
            <seg n="452737d2">
              Ett tydligt exempel på bra och konstruktivt samarbete har jag
              haft glädjen att följa i Tyresö sedan år 2003. Det är ett arbete
              som sker i samarbete med Länsstyrelsen i Helsingfors, kriminologiska
              institutionen vid Helsingforss universitet och Ersta Sköndal högskola.
            </seg>
            <seg n="94c620b9">
              I utskottets betänkande lyfter vi också fram detta goda arbete
              som en bra förebild till det obligatoriska införandet av ungdomstjänst
              i samtliga kommuner.
            </seg>
            <seg n="38b2f0a7">
              Vad är det då som har gjorts i Tyresö för att sätta gränser för
              våra unga lagöverträdare?
            </seg>
            <seg n="4e4796f9">
              Det är ett ungdomstjänstprogram som man kan säga består av tre
              olika delar.
            </seg>
            <seg n="9f2166eb">
              Den första delen är en aktiv referensgrupp med polis, åklagare,
              domare, forskare, ledande politiker och socialarbetare som träffas
              regelbundet för att utbyta erfarenheter och följa programmets
              utformning och resultat.
            </seg>
            <seg n="521fdb13">
              Den andra delen, ungdomstjänsten, som är direkt riktad mot den
              unge, innehåller två delar. Det är oavlönat arbete på en anvisad
              arbetsplats med handledare. Fokus ligger på att arbetet ska beröra.
              Här finns också frivilligorganisationer, bland annat Frälsningsarmén,
              som har visat ett otroligt engagemang. Genom möten med andra människors
              livsstilar skapas en ökad förståelse hos de unga.
            </seg>
            <seg n="fc83269b">
              Den tredje delen är påverkansprogram som fokuserar på det kriminella
              beteendet. Föräldrarna involveras och ur den unges nätverk rekryteras
              en mentor som följer den unge genom programmet. Det kan vara pappa.
              Det kan vara en morbror.
            </seg>
            <seg n="0e822b2c">
              Den unge får arbeta med nätverkskartor. När den unge genomfört
              sin ungdomstjänst genomförs ett avslutningssamtal med alla som
              varit med på den unges väg.
            </seg>
            <seg n="242e97df">
              I Tyresö har man lyckats. Socialtjänsten har visat att man kan
              i samverkan med många.
            </seg>
            <seg n="83b2b4c7">
              Många är de kommuner som redan varit kontakt med de engagerade
              personerna i Tyresö. Det finns ett stort intresse för att utveckla
              sin egen kommuns ungdomstjänst och möta kravet på den ungdomstjänst
              som vi nu inför obligatoriskt.
            </seg>
            <seg n="053c2710">
              Herr talman! När det gäller att bekämpa brottsligheten behövs
              alla goda krafter i samhället. Det behövs samverkan i ett solidariskt
              samhälle. Samhället ska ta krafttag både mot själva brottet och
              mot brottets orsaker.
            </seg>
            <seg n="f521dcb1">
              När det gäller att återföra ungdomar från ett kriminellt liv
              behövs beröring och påverkan. Det är inte snällism som många från
              alliansen har sagt i talarstolen.
            </seg>
            <seg n="b5925457">
              Det är viktigt att vi aldrig någonsin ger upp hoppet om att det
              är möjligt. Det är ett ansvar vi har mot våra barn och ungdomar.
            </seg>
          </u>
          <note type="speaker" n="a7f90c8f">
            Anf. 59 JOHAN PEHRSON (fp) replik:
          </note>
          <u who="Q6039678" xml:id="i-bbaa2f92b2927d67-1" n="34cf7b4c">
            <seg n="25fb044e">
              Herr talman! Det finns inga enkla lösningar, säger Kerstin Andersson.
              Jag håller med. Vi kan inte ge oss. Jag håller med. Vi måste ta
              krafttag mot brottslighetens orsaker. Jag håller verkligen med.
            </seg>
            <seg n="b32a72a0">
              Hur ser det ut i Socialdemokraternas Sverige? Hur ser det ut
              i Socialdemokraternas Katrineholm, där jag var i onsdags?
            </seg>
            <seg n="73907443">
              Jag vill understryka att man i Katrineholm jobbar väldigt bra
              inom socialtjänsten med att försöka möta unga människor. Man är
              inriktad mot unga med missbruksproblem, unga i extrema miljöer,
              flickor som utsätts för hederskulturer som är mycket negativa.
            </seg>
            <seg n="f8d2ac8b">
              De kände tydligt att de saknar fältassistenter socialtjänstens
              företrädare som kan vara ute på natten och se vad som händer på
              gator och torg när våra ungar super ned sig och unga människor
              utsätts för övergrepp och hamnar i miljöer som är mycket farliga.
            </seg>
            <seg n="d8528587">
              Jag tycker att det här är en signal som visar att när ni pratar
              om att bekämpa brottslighetens orsaker handlar det mycket om medelklassen.
            </seg>
            <seg n="b6289565">
              Det var ett himla väsen när man nu skulle höja ersättningsnivåerna
              i sjukförsäkringen för oss som redan har det bra. Jag tycker också
              att det är nödvändigt på lång sikt, gärna för mig. Men varför
              prioriterar man inte de mest utsatta? Vilken tanke väcks hos Kerstin
              Andersson när man kan läsa i dagens Aftonbladet att barnfattigdomen
              är en skam för Sverige?
            </seg>
            <seg n="1e410a20">
              Det är klart att med tolv år till vid makten kommer det att fortsätta
              att vara en skam för Sverige. Jag vill att vi bekämpar brottslighetens
              orsaker och ser vad som behövs i form av socialtjänstföreträdare,
              fler poliser och fler behandlingsplatser och att vi ser till att
              barn- och ungdomspsyk får det stöd de behöver. Det vill ju Kerstin
              Andersson jag är helt övertygad om att du vill detta. Verkligheten
              måste vara besvärande när det inte ens finns två fältassistenter
              i Katrineholm en lördagsnatt.
            </seg>
          </u>
          <note type="speaker" n="167873f9">
            Anf. 60 KERSTIN ANDERSSON (s) replik:
          </note>
          <u who="unknown" xml:id="i-28e38831e744774e-1" n="acb5f3b6">
            <seg n="fdb512f7">
              Herr talman! Jag blir lite konfunderad när Johan Pehrson räknar
              upp var satsningarna behöver göras. Det är precis de satsningarna
              vi gör just nu med barnen i centrum. Vi har avsatt mycket medel
              både till att förebygga och till fritidsverksamhet. Vi har avsatt
              medel till drogförebyggande verksamhet. Vi har gett mer pengar
              till kommunerna. Jag håller med Johan Pehrson om att fältassistenter
              är en mycket viktig grupp som varje kommun borde ha. Det är så.
              Men jag vänder mig lite mot detta. Likadant är det med barn- och
              ungdomspsykiatrin, som vi också nu avsätter medel till. Det är
              ju lätt att säga att vi avsätter medel och avsätter medel. Men
              bakom detta att vi avsätter medel finns det ju också människor
              som ska jobba och engagera sig.
            </seg>
            <seg n="0f1c522e">
              Innan jag går in och bemöter dig, Johan Pehrson, vill jag ändå
              säga en sak: Jag tror inte, Johan Pehrson, utan jag vet att med
              det förslag som ni nu tillsammans lägger i alliansen, där ni går
              samman med Moderaterna, med en sådan skattesänkning, kommer vi
              inte ens att ha kvar var femte fältassistent i någon av kommunerna.
              Jag lovar dig det, Johan Pehrson! Då finns det inte pengar till
              välfärden.
            </seg>
            <seg n="027ad70c">
              Låt oss nu i stället gå in och tala om det vi ska göra, om våra
              ungdomar. Det brottsförebyggande arbetet är oerhört viktigt. Det
              har jag sagt, och jag har också sagt att det är med barnen i centrum
              vi socialdemokrater alltid försöker jobba. Svara mig i stället
              på detta med helgavskiljning, Johan Pehrson, detta att låta barn
              och ungdomar under helger befinna sig i utanförskap. Och på måndagen
              ska man släppa ut dem och tro att allt är som vanligt med barnen
              vi pratar om barn, Johan Pehrson som ska gå till skolan. Tror
              inte Johan Pehrson att det finns bättre lösningar än att låsa
              in en ung människa över helgerna? Jag kan återkomma med vad jag
              tror är en bättre lösning.
            </seg>
          </u>
          <note type="speaker" n="cf23ff55">
            Anf. 61 JOHAN PEHRSON (fp) replik:
          </note>
          <u who="Q6039678" xml:id="i-bbaa2f92b2927d67-2" n="34cf7b4c">
            <seg n="5e313e9b">
              Herr talman! Det blir en tävling om vem som är mest trovärdig.
              Efter tolv år med Kerstin Anderssons politik finns det inte fältassistenter
              i Katrineholm. Och så har man mage att tala om att bekämpa brottslighetens
              orsaker! Det är så man tror att man befinner sig på en annan planet.
            </seg>
            <seg n="db800923">
              Vi ska nu tala om vad vi ändå kan göra med regelverket. Då menar
              Folkpartiet liberalerna att det är väldigt viktigt med tidigare
              och tydligare insatser. Vi kan ta en ung människa som helg efter
              helg befinner sig på torget i Katrineholm och där kommer i kontakt
              med knark, använder knark, kanske säljer knark, misshandlar, kanske
              rånar, och begår andra typer av brott. Den unga människan lever
              ett väldigt kärlekslöst liv enligt min uppfattning. Den unga människan
              skulle må bra av att hamna på ett behandlingshem, på helgavskiljning,
              under tio helger eller femton helger. Det skulle ge den unga människan
              chansen att komma bort från gatans miljö och få möta duktiga,
              engagerade behandlingsassistenter som kan skicka med lite sunda
              värderingar i stället för de värderingar som kommer fram från
              dem som säljer knark till den här unga människan och får den här
              unga människan att begå grott.
            </seg>
            <seg n="f58be0e3">
              Jag tycker att det är en väldigt konstig syn som Socialdemokraterna
              har på att vuxna, och den institutionaliserade vuxenvärlden, vill
              ta hand om de unga. Samma socialdemokrat som nu kritiserar mig
              är ju glad för att man anslog mer pengar för att vi ska kunna
              tvångsomhänderta fler barn. Men vad är det? Det är ju det värsta
              vi kan göra. Vårt förslag innebär att under helgen ge en signal
              till den unge: Du kan få åka bort. Du ska få lära dig mer av vad
              livet kan gå ut på så att du inte förstör för dig själv och för
              andra. Det är också en signal till den unges kompisar i Katrineholm,
              på torget, att om man håller på och begår brott får man inte vara
              på torget på helgerna. Det är en väldigt viktig signal som jag
              blir förvånad över att ni inte vill se. Det handlar ju om att
              ge den unge någonting annat än gatans brutala verklighet där det
              är knark, där det kan vara våld och där man hamnar i brottssituationer
              som förstör den unges liv och också många andra liv på vägen.
            </seg>
          </u>
          <note type="speaker" n="3f05ea4d">
            Anf. 62 KERSTIN ANDERSSON (s) replik:
          </note>
          <u who="unknown" xml:id="i-28e38831e744774e-2" n="acb5f3b6">
            <seg n="8411d14c">
              Herr talman! Den beskrivning som Johan Pehrson gjorde av denna
              yngling kan jag hålla med om. Han lever ett mycket kärlekslöst
              liv. Då skulle det vara bättre att man tog den här ynglingen från
              gatan och låste in honom över helgen, ett utanförskap. Tänk att
              jag tror att du har svaret i just den proposition som vi har lagt
              fram i dag. Jag tror att du hittar svaret på vad man kan göra
              i stället där.
            </seg>
            <seg n="c1e5272a">
              Jag ska ge dig ett exempel: kvalificerad kontaktperson. Det kan
              också göras med tvång, enligt LVU. Jag kan återigen ta ett exempel
              hemifrån. Det är väldigt lätt. Jag kunde ta exempel från andra
              kommuner också eftersom jag åker runt mycket, men nu tar jag ett
              hemifrån. Det handlar om tre killar som var på glid ordentligt,
              som missbrukade, som hade begått kriminella handlingar. Man tillsätter
              en kontaktperson, en ung engagerad kille. Den här personen träffar
              dessa tre killar i veckorna och varje helg. Han hittar nya fritidsverksamheter
              och försöker få bort dem. Han hittar helt plötsligt något gemensamt
              hos de här tre killarna, ett engagemang för musik och teater.
            </seg>
            <seg n="1c25851d">
              Efter att ha spelat innebandy och efter att ha gått på fotbollsmatcher
              hittar den här kontaktpersonen dessa tre killar. Han engagerar
              dem i ungdomens hus, där de i dag har fått en plattform bort från
              det kriminella livet, bort från ett destruktivt leverne. De känner
              sig behövda. De känner sig sedda. Jag tror att det bästa sättet
              är att ha en vuxen som vågar sätta gränser, gränser som kan ge
              trygghet och som reparerar. Det blir ett innanförskap i stället
              för ett utanförskap och en inlåsning. Det senare tror inte jag
              på, Johan Pehrson.
            </seg>
          </u>
          <note type="speaker" n="bd908631">
            Anf. 63 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-4" n="0b5c9c76">
            <seg n="5ff600f5">
              Herr talman! Det är ju skönt att det finns solskenshistorier,
              som den om de här tre killarna. Men vi vet ju att en av två ungdomskriminella
              utvecklar en livstidskriminalitet, och det är Socialdemokraternas
              ansvar. Ni har haft tolv år på er att försöka göra något åt det,
              men ungdomskriminaliteten ökar. Det skulle vara bra om vi av Kerstin
              Andersson fick höra om det har hänt något positivt. Mycket har
              hänt, men det är åt det negativa hållet. Finns det något positivt
              exempel från Kerstin Andersson skulle jag vara tacksam.
            </seg>
            <seg n="cfb698b8">
              Jag kan ta fram ett. Det är Tyresö, som Kerstin Andersson faktiskt
              beskrev väldigt bra, och den verksamhet i ungdomstjänst som man
              där bedriver i den borgerligt styrda kommunen. Kommunalrådet Berit
              Assarsson har ett fantastiskt engagemang. Det kan man göra i Katrineholm
              och alla andra socialdemokratiskt styrda kommuner sedan många
              år tillbaka, men det har man inte gjort. Hur ska de utveckla sådan
              fin verksamhet under tvång?
            </seg>
            <seg n="84acf5d9">
              Kerstin Andersson tycker ju inte att tvång är något bra. Man
              skriver ju i betänkandet att den unge ska ha inflytande över påföljden.
              Den kille som har slagit ned sin klasskompis och stulit hans mobiltelefon
              och plånbok ska ha inflytande över det straff han ska få. Kerstin
              Andersson, det snällaste jag kan säga om den inställningen är
              att den är naiv. Men naivitet hjälper inte någon ung människa
              på glid i samhället.
            </seg>
          </u>
          <note type="speaker" n="b6aab939">
            Anf. 64 KERSTIN ANDERSSON (s) replik:
          </note>
          <u who="unknown" xml:id="i-28e38831e744774e-3" n="acb5f3b6">
            <seg n="ba15d261">
              Herr talman! Jag hörde Cecilia Magnusson från talarstolen säga
              att vi var trötta. Nu får vi höra hur naiva vi är.
            </seg>
            <seg n="41e9e4a7">
              Jag försöker ändå med ett varmt engagemang tala om att jag vet
              att det pågår en hel del runtom i kommunerna. Jag vet att det
              finns engagerade människor i socialtjänsten. Jag vet att det finns
              engagerade åklagare, domare och poliser som befinner sig ute på
              gator och torg när ungdomarna finns där.
            </seg>
            <seg n="57555372">
              Jag vet också att det är många kommuner som kommer att se positivt
              på förslaget om ungdomstjänst. De kommer att ta till sig det.
            </seg>
            <seg n="99df2b6e">
              Jag sade inledningsvis att det är många kommuner som har varit
              i kontakt med Tyresö kommun. De har både varit på besök där och
              fått skriftlig information.
            </seg>
            <seg n="46afdcec">
              Det är väl bra att detta har kunnat fortsätta under borgerligt
              styre i Tyresö, men det var Socialdemokraterna som startade detta,
              Cecilia Magnusson.
            </seg>
            <seg n="79f755d6">
              Det är riktigt att jag inte är mycket för tvång. Men ibland har
              vi som lagstiftare ett ansvar. Och när det gäller att införa obligatorisk
              ungdomstjänst handlar det om likvärdighet inför lagen och att
              det ska bli likhet runtom i Sverige, så att det inte ska vara
              som i dag att bara vissa ungdomar kan dömas till ungdomstjänst.
              Det är därför som det ska bli obligatoriskt.
            </seg>
            <seg n="8fe08343">
              Jag har en fråga till Cecilia Magnusson angående tvång. Den gäller
              er reservation om kriminalvården och sluten ungdomsvård och att
              de som är dömda ska föras in under kriminalvården.
            </seg>
            <seg n="d1abcb51">
              Är ni oeniga inom Moderaterna i denna fråga? Socialutskottet
              behandlade propositionen för ungefär en månad sedan. I betänkandet
              finns en skrivning från tre av dina partikamrater. De skriver:
              Vi anser att de som döms till sluten ungdomsvård ska fortfarande
              Statens institutionsstyrelse ha ansvar för.
            </seg>
            <seg n="b7ed6829">
              Det anser jag också. Men Cecilia Magnusson och hennes kamrater
              i justitieutskottet anser att sluten ungdomsvård ska föras över
              till kriminalvården. Vad är det som gäller?
            </seg>
          </u>
          <note type="speaker" n="dc75f058">
            Anf. 65 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-5" n="0b5c9c76">
            <seg n="5bfbeedc">
              Herr talman! För klarhets skull ska jag säga att det var mina
              partivänner i socialutskottet. Kerstin Andersson sade justitieutskottet,
              men det är ju justitieutskottet som nu debatterar.
            </seg>
            <seg n="bba0a6c5">
              Kerstin Andersson, vi kan diskutera många saker. Men kan man
              vara nöjd när det är 80 % återfall? Kan man säga att det bästa
              är det som är och inte föreslå kraftfulla åtgärder? Det är för
              mig oförståeligt.
            </seg>
            <seg n="8ab77c16">
              Kerstin Andersson, jag känner också många engagerade inom rättsväsendet
              och socialtjänsten. Det handlar till exempel om de poliser som
              jobbar på ungdomsroteln i Gävle och som tvingas lägga ned sitt
              viktiga arbete nu under sommaren eftersom man inte har ekonomiska
              möjligheter att låta dem fortsätta, utan de måste sättas in i
              utryckningstjänst. Hur bra är det, Kerstin Andersson, med den
              polispolitik som ni för och som inte tillåter engagerade poliser
              att fortsätta det viktiga arbetet att stävja ungdomskriminaliteten?
            </seg>
            <seg n="7c894114">
              Vi moderater anser inte att det är acceptabelt att dela upp ungdomar
              beroende på om de behöver vård eller inte, vilket Socialdemokraterna
              vill beträffande den nya ungdomsvården.
            </seg>
            <seg n="7ca865a0">
              Jag har en sista fråga till Kerstin Andersson. Ni skriver på
              s. 14 att bara de som har ett särskilt behov av vård ska överlämnas
              till vård eller annan åtgärd.
            </seg>
            <seg n="6f9461e9">
              Men vilken ung människa som är föremål för en påföljd har inte
              behov av vård och behandling? Berätta för mig och alla andra vilken
              ung människa som står inför den risken som inte har behov av vård
              och behandling.
            </seg>
          </u>
          <note type="speaker" n="23d1313f">
            Anf. 66 KERSTIN ANDERSSON (s) replik:
          </note>
          <u who="unknown" xml:id="i-28e38831e744774e-4" n="acb5f3b6">
            <seg n="ee3a6769">
              Herr talman! Jag vill först säga till Cecilia Magnusson att när
              det gäller de åtgärder som nu införs så får Socialstyrelsen också
              ett uppdrag att komma ut med allmänna råd till kommuner, hjälpa
              till med metodutveckling, se till att man samlar på sig den kompetensen
              och så vidare. Jag tror att Socialstyrelsen kommer att göra otroligt
              mycket för att se till att det också blir likvärdighet runtom
              i landet så att barn kan omhändertas på ett bra sätt när de behöver
              stöd, råd och hjälp och för att komma vidare på sin väg i vuxenlivet.
            </seg>
            <seg n="3ee5a72d">
              När det gäller ungdomsvård och ungdomstjänst är förslaget sådant
              att det finns en hel del att välja mellan. Det är upp till våra
              rättsmyndigheter att se till vad som är lämpligt för den unge
              i samverkan med socialtjänsten som oftast gör en utredning och
              som också skriver sin vårdplan eller ett kontrakt.
            </seg>
            <seg n="27fd8e6e">
              Om det ska bli fråga om ungdomsvård ska det finnas ett klart
              och specificerat vårdbehov.
            </seg>
            <seg n="0a4ec99b">
              Cecilia Magnusson sade att man också kan behöva samtala om det
              kriminella beteendet. Det är det som hon efterlyser, eller hur?
              Men då tycker jag att hon ska titta på vad just Tyresö kommun
              gör. Om någon inte döms till ungdomsvård utan till ungdomstjänst
              så ingår det i ungdomstjänsten påverkansprogram där man tar upp
              det kriminella beteendet. Den unge får göra nätverkskartor och
              har under hela vägen en mentor som stöttar och som också gör att
              han eller hon kommer till insikt om sitt beteende och om vilken
              väg han eller hon ska gå vidare i livet.
            </seg>
          </u>
          <note type="speaker" n="82f4f379">
            Anf. 67 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-9" n="7968a054">
            <seg n="54e4f925">
              Herr talman! Vi har hört ganska mycket, och jag ska hålla mig
              till en specifik fråga i denna replikväxling med Kerstin Andersson.
            </seg>
            <seg n="b11ae9f5">
              Jag skulle vilja höra om Socialdemokraterna och Kerstin Andersson
              tycker att det är rimligt att föräldrar blir skadeståndsskyldiga
              när deras barn begår ett brott som leder till en skada som ska
              ersättas.
            </seg>
            <seg n="546177bb">
              Jag ska ta ett exempel. Det händer tyvärr då och då att en elev
              i besvikelse över någonting slår sönder fönsterrutorna i skolan.
              Om det då kan utredas vem som är skyldig och om den personen är
              straffmyndig kan han eller hon dömas för skadegörelse, och i så
              fall utdöms också skadestånd. Men oftast kan barnet inte betala.
              Då är frågan om Kerstin Andersson tycker att det är rimligt att
              föräldrarna ska betala för dessa sönderslagna fönsterrutor.
            </seg>
          </u>
          <note type="speaker" n="89b87812">
            Anf. 68 KERSTIN ANDERSSON (s) replik:
          </note>
          <u who="unknown" xml:id="i-99b66d5664aa8edb-0" n="acb5f3b6">
            <seg n="c78ad967">
              Herr talman! Som Johan Linander kanske har sett så finns det
              i det här förslaget en hel del åtgärder som man kan gå vidare
              med. En åtgärd är faktiskt medling. Den har använts inom många
              områden och också när det gäller barn som har varit under 15 år.
              Jag ser att Johan Linander fnyser med näsan, men detta är fakta.
            </seg>
          </u>
          <note n="0a76505f" type="speaker">
            (JOHAN LINANDER (c):
          </note>
          <u who="Q5952656" xml:id="i-6aa669cb052eb0b9-0" next="i-118947220a0c524e-0">
            <seg>
              Jag förstår inte vad du menar.)
            </seg>
          </u>
          <u who="Q5952656" xml:id="i-118947220a0c524e-0" n="acb5f3b6" prev="i-6aa669cb052eb0b9-0">
            <seg n="07b0f5d5">
              Medling kommer inte till utan att brottsoffret går med på det.
              Om en ung människa har slagit sönder en fönsterruta eller någonting
              annat så behöver inte det självklart innebära att det utdöms ett
              skadestånd. Det kan faktiskt vara så att man via en medling kommer
              överens med butiksägaren eller någon annan om ett kontrakt som
              innebär att den unge får vara i butiken på lördagarna för att
              så att säga jobba av detta. Så har det gått till.
            </seg>
            <seg n="7ff80138">
              Men om Johan Linander menar att föräldrar ska betala skadestånd,
              vilket framgår i en reservation, så delar jag inte den uppfattningen.
              Jag kan inte förstå hur man hjälper den unge jag vet vart Johan
              Linander vill komma om man låter en ensamstående mamma betala
              ett skadestånd.
            </seg>
          </u>
          <note type="speaker" n="27c35906">
            Anf. 69 JOHAN LINANDER (c) replik:
          </note>
          <u who="Q5952656" xml:id="i-e184d2d03d2d7702-10" n="7968a054">
            <seg n="57052ded">
              Herr talman! Jag undrade först om Kerstin Andersson hade förstått
              denna oerhört enkla fråga eller inte. Det är väl ganska tveksamt
              om man ska ha medling när någon har slagit sönder en fönsterruta.
              Det är väl inte så många som är brottsoffer. Man kan kanske ha
              medling med fönsterrutorna. Men jag tyckte att det var ett mycket
              märkligt svar på en enkel fråga.
            </seg>
            <seg n="d51bd291">
              Men det kom i slutet av Kerstin Anderssons replik ett litet svar
              på den enkla frågan om föräldrarna ska betala. Och svaret var
              nej.
            </seg>
            <seg n="a9f31b03">
              Redan i dag kan föräldrar bli skadeståndsskyldiga för vad deras
              barn har gjort om man kan visa att föräldrarna har varit oaktsamma
              i sin vårdnad av barnet. Men det är möjligt att Kerstin Andersson
              vill plocka bort det ansvaret också. Jag menar däremot att föräldrar
              har ett ansvar för vad deras barn gör.
            </seg>
            <seg n="11793eb6">
              Om jag inte har koll på mitt barn och inte har uppfostrat mitt
              barn tillräckligt så han slår sönder rutor på skolan tycker jag
              att det är fullt rimligt att jag faktiskt får bekosta rutorna.
              Jag hoppas att jag har en försäkring som kan täcka det hela. Men
              man kan inte ha vilka orimliga belopp som helst. Därför har vi
              föreslagit belopp upp till en viss nivå på samma sätt som finns
              i Norge. Men att säga att föräldrarna inte har något ansvar för
              sina barn och vad barnen gör tycker jag är att totalt ta ansvaret
              från föräldrarna och familjen och tro att det är samhället som
              sköter allting.
            </seg>
          </u>
          <note type="speaker" n="2245bf63">
            Anf. 70 KERSTIN ANDERSSON (s) replik:
          </note>
          <u who="unknown" xml:id="i-28e38831e744774e-5" n="acb5f3b6">
            <seg n="b5d20601">
              Herr talman! Jag vet att Johan Linander inte tycker att samhället
              ska sköta allt. Jag vet att Johan Linander tillsammans med de
              andra i alliansen i Ett tryggare Sverige har skrivit: Kampen mot
              ungdomsbrottslighet är inte allas ansvar, som socialdemokraterna
              låter påskina. Det finns en skrivning om att det är föräldrarna
              som i första hand ansvarar för normer och värderingar hos sina
              barn. Jag delar den uppfattningen. Jag delar fullständigt den
              uppfattningen, Johan Linander. Först och främst är det alltid
              föräldrarna. Men det är annorlunda när föräldraskapet inte räcker
              till, när den unge lever ett destruktivt liv, när han lever ett
              kringflackande liv, när han bor hos kompisar, när han inte kan
              möta sin mamma eller pappa, när relationerna är brutna, när man
              måste börja en relationsuppbyggnad som kan ta otroligt lång tid.
              Där har också socialtjänsten i dag ett jättestort ansvar och gör
              ett jättestort jobb genom att försöka hålla ihop familjen och
              den unge.
            </seg>
            <seg n="bd5140b5">
              Jag är helt övertygad om att det är allas ansvar. Det är skolans
              ansvar att se när ett barn far illa lärarnas ansvar. Det är Jannes
              ansvar som jobbar på fritidsgården. Det är polisens som möter
              dem ute. Det är mitt som förälder till ett barn om jag ser att
              mitt barns kompis far illa.
            </seg>
            <seg n="ce53f4a3">
              Olof Palme sade så här, och Olof Palme var en mycket klok man:
              Ingen människa kan skapa sig ett liv oberoende av andra där han
              på en öde ö kan bygga sig ett liv i frihet och trygghet. Vi är
              alla förr eller senare beroende av varandra.
            </seg>
            <seg n="0be84740">
              Det är solidaritet, det är medmänsklighet, det är välfärd. Och
              jag kommer att fortsätta att jobba för att våra barn och ungdomar
              ska färdas väl i livet.
            </seg>
          </u>
          <note type="speaker" n="da34a82d">
            Anf. 71 ROLF OLSSON (v):
          </note>
          <u who="Q6027916" xml:id="i-02d4066c1bc4fe2c-0" n="ff9815d7">
            <seg n="e6d5c1de">
              Herr talman! Vänsterpartiet har aktivt deltagit i arbetet med
              propositionen och står bakom betänkandet.
            </seg>
            <seg n="76b573f8">
              Herr talman! När ungdomar begår brott är ofta sambanden mellan
              den sociala situationen och brottsligheten mycket tydliga. Unga
              som växer upp under svåra sociala förhållanden och ekonomiska
              svårigheter eller i familjer där problem med missbruk eller andra
              allvarliga sociala problem finns är överrepresenterade bland de
              unga lagöverträdarna.
            </seg>
            <seg n="1fc2c034">
              Barn som utsatts för våld och hot far självklart mycket illa
              av detta och präglas påtagligt av sina upplevelser. Givetvis leder
              inte sådana erfarenheter per automatik till brottslighet, men
              det går inte att bortse från att det är under liknande omständigheter
              som många unga lagöverträdare har växt upp.
            </seg>
            <seg n="13ac9683">
              Satsningar på en generell välfärd och på långsiktiga och genomtänkta
              verksamheter i landets kommuner, inte minst i socialtjänsten och
              skolorna, är därför oerhört viktiga för att motverka att unga
              människor hamnar snett från början och för att förebygga en utveckling
              där vissa av dessa ungdomar kan komma att begå brott senare i
              livet.
            </seg>
            <seg n="f86decd0">
              När ett brott begås måste vi genom vårt rättssystem på ett tydligt
              sätt visa att det inte kan accepteras. Här måste det brottsförebyggande
              perspektivet vara vägledande. För Vänsterpartiet är det klart
              att när det gäller unga lagöverträdare är inte vare sig fängelsestraff
              eller böter de mest verksamma åtgärderna. Den unge har ofta inte
              någon ekonomi som möjliggör att betala böterna. Vad gäller fängelsestraff
              är det, som vi läser i en reservation från Centerpartiet, det
              sista en ung lagöverträdare behöver för att bryta med en framtida
              brottslig bana. Vi i Vänsterpartiet delar den inställningen. En
              ung människa som sätts i fängelser riskerar att halka efter ännu
              mer jämfört med sina jämnåriga och dras allt djupare in i kriminalitet.
              Det är mycket viktigt att det sätts in åtgärder, men de ska vara
              åldersanpassade och tydligt syfta till rehabilitering.
            </seg>
            <seg n="09d1999e">
              Centerpartiets hållning i denna fråga kan ställas mot andra borgerliga
              partiers syn på unga lagöverträdare. Tydligast är kontrasten mot
              Moderaterna, som driver frågorna om att föra över ansvaret för
              den slutna ungdomsvården till kriminalvården, att avskaffa särskilda
              skäl till att kunna döma till fängelse dem mellan 18 och 21 år
              och, införa helgfängelser, att överföra ansvaret för ungdomstjänst
              till kriminalvården och att införa villkorliga fängelsestraff
              för unga.
            </seg>
            <seg n="84cf891a">
              Det är en politik som inte tror på kommunernas socialtjänst och
              som inte tror på kraften i det lokala arbetet eller på möjligheten
              till förändringar hos ungdomar.
            </seg>
            <seg n="8734e746">
              Herr talman! Det är alltså oerhört viktigt att tänka i andra
              banor än de traditionella inlåsningsmodellerna när det gäller
              påföljder för unga lagöverträdare. Det är också av avgörande vikt
              att se sig om och vara lyhörd inför vad som görs ute i landets
              kommuner och ta till vara goda exempel på verkningsfulla åtgärder.
              Den modell på området unga lagöverträdare som har använts i Tyresö
              kommun har, som flera andra har varit inne på, varit framgångsrik
              och varit ett föredöme. Det har även hämtats inspiration och strukturer
              från Tyresömodellen i framtagandet av den nya lagstiftning som
              vi diskuterar i dag.
            </seg>
            <seg n="5e175d96">
              En ny självständig påföljd som inspirerats av Tyresömodellen
              är den som i propositionen kallas för ungdomstjänst. Den ska bestå
              av oavlönat arbete samt andra gränssättande och vägledande åtgärder
              som regelbundna träffar i ett nätverk där den unge deltar. Väldigt
              få av de unga i Tyresö som har genomgått ungdomstjänst har återfallit
              i kriminalitet.
            </seg>
            <seg n="8a168c73">
              Den gamla påföljden överlämnande till vård inom socialtjänsten
              blir mer avgränsad och ska endast erbjudas dem som bedöms ha ett
              särskilt behov. Samtidigt byter påföljden namn till ungdomsvård.
            </seg>
            <seg n="186cf934">
              När det gäller unga som kan bli föremål för påföljder förstärker
              vi lagstiftningen kring skyndsamhet i handläggningen av dessa
              mål så att detta krav nu gäller alla brott med fängelse i straffskalan.
            </seg>
            <seg n="442cadaa">
              Alla dessa åtgärder bedömer Vänsterpartiet som steg mot en förbättrad
              tydlighet, pedagogik och effektivitet vad gäller påföljder för
              unga lagöverträdare. Samtidigt är det tydligt att det handlar
              om humana och meningsfulla påföljder med syftet att hjälpa och
              inte straffa den unge till ett liv utan kriminalitet.
            </seg>
            <seg n="cc212525">
              Herr talman! Stödet till unga personer, även dem under 15 år,
              förstärks. En särskilt kvalificerad kontaktperson ska kunna utses
              för att följa den unges utveckling och för att stödja denne.
            </seg>
            <seg n="096b9f05">
              Möjlighet till medling har visat sig fungera bra i de kommuner
              där detta har införts. Att brottsoffer och gärningsman får mötas
              har upplevts som positivt av båda parter. Självklart är det viktigt
              att de båda samtycker. Vänsterpartiet har länge efterlyst ett
              ökat inslag av medling, och tillsammans med regeringen och Miljöpartiet
              gör vi nu obligatoriskt att alla kommuner ska erbjuda medling
              när gärningsmannen är under 21 år.
            </seg>
          </u>
          <note n="da42db79">
            Herr talman! Jag yrkar bifall till förslaget i betänkande JuU34.
          </note>
          <note type="speaker" n="732ae542">
            Anf. 72 JOHAN PEHRSON (fp) replik:
          </note>
          <u who="Q6039678" xml:id="i-bbaa2f92b2927d67-3" n="34cf7b4c">
            <seg n="2e1191ac">
              Herr talman! Det var ett passionerat anförande av en person som
              står bakom 15 budgetar här i riksdagen. Det brukar han själv säga.
              Det är budgetar som han är stolt över men som tyvärr har renderat
              att vi har en problematik med resurser på det sociala området.
              Men vi struntar i resurserna, för där vill alla ha mer enligt
              min uppfattning, Rolf Olsson också fastän han under 15 budgetar
              inte har levererat så mycket att det räcker.
            </seg>
            <seg n="4e2e63c5">
              Rolf Olsson är kunnig i socialtjänstfrågor. Jag har en fråga
              om varför han tycker att det är orimligt att man har något annat
              tvångsmedel mot unga människor under 15 år än tvångsomhändertagande,
              som är ett brutalt hårt omhändertagande och som ofta kan innebära
              en placering långt bort från den ursprungliga hemorten. Varför
              kan man inte tänka sig andra tvångsåtgärder mot en 14-åring, till
              exempel att han eller hon måste delta i ett behandlingsprogram
              även om man är 14 år eller också den utmärkta ungdomstjänst som
              jag tycker är bra? Jag menar att har man begått brottet att man
              har slagit andra kan man inte rimligen anses vara omogen att hjälpa
              till och medverka i någon form av ungdomstjänst, framför allt
              ett behandlingsprogram. Varför är man så fast vid tvångsomhändertagande
              som det enda verkliga tvångsmedlet?
            </seg>
            <seg n="222c6526">
              När det gäller skyndsamhet: Vad är det för ideologi, som Rolf
              Olsson står bakom, att unga brottsoffer inte ska behandlas skyndsamt
              i domstol? Vad är det för ideologiskt övervägande för att förvägra
              detta krav, som jag hävdar är mycket liberalt?
            </seg>
            <seg n="6882317a">
              Sist men inte minst undrar jag om det verkligen är rimligt att
              man ska kunna säga: Det blir inget åtal om du medlar. Är det inte
              bra med medling som ett sätt att reparera? Ska man verkligen ersätta
              den rättsliga prövningen med medling? Inser inte Rolf Olsson vilken
              påtryckningsmekanism detta kommer att innebära för unga människor
              som har blivit misshandlade på lördagen och sedan träffar gärningsmannen
              på tisdagen? Är inte Rolf Olsson orolig för detta åtminstone?
            </seg>
          </u>
          <note type="speaker" n="9f20c8e6">
            Anf. 73 ROLF OLSSON (v) replik:
          </note>
          <u who="Q6027916" xml:id="i-02d4066c1bc4fe2c-1" n="ff9815d7">
            <seg n="c71bbbc7">
              Herr talman! Vi skulle inte diskutera resurser, sade Johan Pehrson,
              och använde sedan den första halvan av repliken till att diskutera
              just det.
            </seg>
            <seg n="961a5e90">
              Jag står fast vid att vi visst har bidragit mycket tydligt och
              kraftigt till att överföra resurser till kommunerna. Vi har ju
              det kommunala självbestämmandet. En del kommuner har valt att
              sänka skatten under gångna år, men många kommuner har valt att
              förstärka bland annat socialtjänsten. Det är ett arbete som pågår.
              Det är långsiktigt, och det måste fortsätta. Jag hoppas naturligtvis
              innerligt att vi får en fortsatt s-, v- och mp-majoritet som kan
              fortsätta att se till kommunernas mycket stora och långsiktiga
              behov, inte minst när det gäller de här angelägna områdena.
            </seg>
            <seg n="b1d4b36b">
              När det sedan gäller tvångsåtgärder gentemot ungdomar ligger
              det i hela socialtjänstens natur och är i enlighet med socialtjänstlagen
              att man ska arbeta så långt det är möjligt med frivilliga åtgärder,
              för man vet att det är oerhört viktigt att motivationen är på
              topp när det gäller förändringsarbete, inte minst med ungdomar.
            </seg>
            <seg n="708e8b0c">
              Det vi bör diskutera i första hand är frivilliga åtgärder, och
              där går det att göra väldigt mycket. Sedan finns det ju redan
              nu former av mellantvång inom ramen för socialtjänstlagstiftningen
              och möjligheter inom ramen för LVU, om man nu ändå hamnar i situationen
              att man måste ansöka om LVU. Man ska inte med automatik skicka
              folk till andra sidan av Sverige, utan det går att hitta former
              som är anpassade efter den enskildes behov.
            </seg>
            <seg n="277eac7c">
              Jag tycker att Johan Pehrson gör en lite felaktig beskrivning
              av verkligheten och möjligheterna i dagens lagstiftning.
            </seg>
          </u>
          <note type="speaker" n="f857fb27">
            Anf. 74 JOHAN PEHRSON (fp) replik:
          </note>
          <u who="Q6039678" xml:id="i-bbaa2f92b2927d67-4" n="34cf7b4c">
            <seg n="7fcb6623">
              Herr talman! Det enda som jag menar hjälper på lång sikt är att
              unga människor som i brist på kärlek och i brist på närvarande
              fungerande föräldrar inte har kunnat sätta gränser måste få lära
              sig att det följer en konsekvens av en handling. Jag tror tyvärr
              att det är nödvändigt att det börjar när man är under 15 år. Det
              enda jag begär är att om man har slagit ned någon måste man åtminstone
              genomgå någon form av obligatoriskt behandlingsprogram. I dag
              är påtryckningsmedlen de facto noll, det vill säga frivillighet
              och samverkan. Det finns ju inget påtryckningsmedel. Sedan är
              det en annan sak att många föräldrar, när ungarna hamnar i trassel,
              naturligtvis är med och jobbar. Den möjligheten tycker jag ska
              vara kvar.
            </seg>
            <seg n="4a3a0290">
              I andra fall är det tvångsomhändertagande enligt LVU, möjligtvis
              med någon lättare form av LVU i hemmet. Det behöver ju inte, som
              du säger, vara på andra sidan av Sverige. Men däremellan kan det
              väl finnas någonting annat som ser till att det blir en konsekvens
              av handlingen när unga begått brott. Jag förstår inte denna beröringsångest
              från vänsterkartellen över att koppla ihop handling och konsekvens.
            </seg>
            <seg n="4dd06af2">
              Sedan vill jag utveckla detta med medling. Folkpartiet liberalerna
              tycker att det är jättebra med medling i hela Sverige medling
              efter rättegång, undantagsvis före rättegång. Det kan gärna påverka
              straffmätningen något. Men ersätt aldrig rättegång med medling!
              Det kommer att innebära att det blir väldigt svårjobbat och att
              flera unga människor kommer att använda detta som påtryckningsmedel.
              Man behöver ju inte ha gjort så många besök hos ungdomsåklagare,
              ungdomspoliser eller fältassistenter som jobbar med ungdomar för
              att veta hur det ser ut. Många ungdomar har ju väldigt svårt att
              respektera andra människor. Då ska vi hjälpa dem och inte ge dem
              en möjlighet till påtryckning av offret så att de kan säga: Om
              du fixar medling är det bra för dig, annars får du en blåklocka
              på andra ögat också.
            </seg>
          </u>
          <note type="speaker" n="6b4fffee">
            Anf. 75 ROLF OLSSON (v) replik:
          </note>
          <u who="Q6027916" xml:id="i-02d4066c1bc4fe2c-2" n="ff9815d7">
            <seg n="7f9d573c">
              Herr talman! Jag tror att vi ska vara lite aktsamma med att måla
              ut det här. Vi har olika uppfattningar, det är ingen tvekan om
              det. De här debatterna ska ju visa på skillnaderna i våra uppfattningar,
              och det gör de ju.
            </seg>
            <seg n="6aa73254">
              Jag tror inget annat än att vi har ett engagemang i de här frågorna,
              och självklart har vi också vissa gemensamma uppfattningar om
              att ungdomar som dras in i kriminalitet måste mötas av åtgärder
              som är ägnade att tillrättaföra ungdomarna. Men för att det inte
              bara ska vara en demonstrationspolitik är det väldigt viktigt
              att man tar till vara den motivation och den vilja till förändring
              som ändå finns någonstans hos alla människor. Det är det arbetet
              som jag menar måste vara oerhört uthålligt.
            </seg>
            <seg n="3b513208">
              Jag tycker att Tyresö visar på metoder evidensbaserade metoder,
              skulle jag vilja säga som är erkända och genomtänkta. Det är ett
              exempel. Det finns en rad andra sådana exempel.
            </seg>
            <seg n="5564f962">
              Jag tycker inte att vi som riksdagsledamöter behöver detaljstyra
              hur kommunerna ska arbeta med de här frågorna, utan låt det växa
              fram lokalt utifrån de förutsättningar som finns där. Jag är övertygad
              om att det finns en oerhörd kraft att arbeta med de ungdomar som
              vi är överens om att vi måste arbeta med.
            </seg>
          </u>
          <note type="speaker" n="442763c6">
            Anf. 76 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-6" n="0b5c9c76">
            <seg n="cf6f81af">
              Herr talman! Jag får väl börja där Rolf Olsson slutade och återigen
              berömma Tyresö, där man ju faktiskt har uppföljningssammanträden.
              Det är något som vi har krävt och som ni avslår. Om det nu är
              så bra med uppföljningssammanträden, varför skriver då Rolf Olsson
              och övriga: Utskottet kan i och för sig se vissa fördelar med
              en ordning där uppföljningsmöten hålls även utan misskötsamhet,
              men bedömer att nackdelarna överväger. Kan Rolf Olsson vara snäll
              och förklara vilka nackdelarna är med att följa upp en åtgärd?
            </seg>
            <seg n="09b7f58f">
              Rolf Olsson talar om evidens och sådant som är vetenskapligt
              beprövat. Jag tycker att Rolf Olsson borde titta på vad vetenskapliga
              rön har kommit fram till, framför allt när det gäller unga barn
              med normbrytande beteende. Det är inte alls så att huvuddelen
              har missbrukande föräldrar eller våld i familjen, utan det utgör
              en tiondel av riskfaktorerna här.
            </seg>
            <seg n="c8d798d9">
              Lasse Strömstedt har beskrivit sin tid som ungdomskriminell,
              och han växte upp i ett vanligt föräldrahem. Men att han kom ur
              sin kriminalitet var för att han hade engagerade föräldrar. Så
              varför inte satsa på föräldrar och fungerande familjer i stället
              för på särskilda kontaktpersoner? Sociala insatser kan aldrig
              ersätta föräldrarnas kraft när den fungerar.
            </seg>
          </u>
          <note type="speaker" n="0cd955a8">
            Anf. 77 ROLF OLSSON (v) replik:
          </note>
          <u who="Q6027916" xml:id="i-02d4066c1bc4fe2c-3" n="ff9815d7">
            <seg n="d65cfc4a">
              Herr talman! Jag skulle vilja se var någonstans du har läst att
              vi föreslår att man ska ersätta föräldrarna med de åtgärder som
              du pratar om, Cecilia Magnusson. Det är ju ett påstående som saknar
              grund.
            </seg>
            <seg n="71fa8195">
              Självklart kan vi inte här bestämma exakt hur föräldrarna ska
              uppfostra sina barn, men vi kan faktiskt bestämma hur samhället
              använder sina resurser och vilket regelverk och vilken lagstiftning
              vi har. Det tycker jag att vi ska göra.
            </seg>
            <seg n="74547b35">
              Jag tycker att vi ska se på hur det ser ut i landet. Till skillnad
              från Moderaterna tycker jag alltså att det är oerhört viktigt
              vad som händer lokalt ute i kommunerna. Jag hyser en stark tilltro
              till att det finns en väldig förändringskraft i landets kommuner
              och hos deras socialtjänster. Jag märker att Moderaterna inte
              alls delar denna uppfattning. I stället vill ni införa en rad
              repressiva åtgärder som snarare ligger på statens än på kommunernas
              ansvarsnivå. Det är en utveckling som vi kraftigt motsätter oss.
            </seg>
            <seg n="a7fea9a8">
              Det är bra att vi tydliggör detta. Jag tycker som sagt att dessa
              debatter ska tydliggöra skiljelinjerna i svensk politik. En sådan
              skiljelinje går mellan höger och vänster när det gäller att tilltro
              kommunerna en egen utveckling. Just i det sociala arbetet med
              ungdomar är kommunerna mycket viktiga.
            </seg>
          </u>
          <note type="speaker" n="ed1700ac">
            Anf. 78 CECILIA MAGNUSSON (m) replik:
          </note>
          <u who="Q4964936" xml:id="i-aa70cf7a5c47f815-7" n="0b5c9c76">
            <seg n="b7c5260f">
              Herr talman! Vår erfarenhet visar att de är viktiga, men de är
              inte effektiva. En av två med normbrytande beteende blir livstidskriminell.
              80 % av dem som döms till påföljd återfaller i brott. Då måste
              någonting annat göras, Rolf Olsson!
            </seg>
            <seg n="21d52d26">
              Jag håller med Rolf Olsson om att vi måste använda samhällets
              resurser på rätt sätt. Forskningen visar att det redan på dagis
              och i lågstadieåldern måste sättas in resurser. Den effektivaste
              tiden för att förebygga brottslighet och återanpassa unga människor
              barn med normbrytande beteende är mellan 10 och 13 år.
            </seg>
            <seg n="f877c031">
              Varför, Rolf Olsson, vägrar ni låta polisen få plikt att utreda
              brott som har begåtts av barn under 15 år? Varför får inte polisen
              spara uppgifter från tidigare brott? Nu har ni ju gått med så
              långt att polisen kan få ta fotografier och fingeravtryck men
              de ska slängas sedan. Varför ska man strunta i den historik som
              finns?
            </seg>
            <seg n="dabaecb4">
              Som många redan har sagt: Ingen har träffat en ungdomskriminell
              som har frågat: Varför gick ni in för tidigt? Alla säger i stället
              unisont: Varför gjorde inte samhället något innan? Det är ju det
              vi kräver. När ska ni börja agera?
            </seg>
          </u>
          <note type="speaker" n="c7ee3769">
            Anf. 79 ROLF OLSSON (v) replik:
          </note>
          <u who="Q6027916" xml:id="i-02d4066c1bc4fe2c-4" n="ff9815d7">
            <seg n="7b11982b">
              Herr talman! Vi agerar varje dag, och dessutom är vi mycket måna
              om att avsätta medel. Vi tycker att det är viktigare än stora
              skattesänkningar, som Moderaterna vurmar så starkt för och som
              definitivt kommer att dränera kommunernas möjligheter att gå in
              och hjälpa ungdomar och det är vi ju överens om måste göras.
            </seg>
            <seg n="8eda4f12">
              Jag uppehåller mig lite vid temat om att se kraften i kommunerna
              och i det lokala engagemanget som något att bygga vidare på. Jag
              tycker att Tyresö är ett bra exempel på det. Men du och jag behöver
              inte gå så långt. Vi kan gå till vår egen hemstad Göteborg och
              se mycket bra exempel på ungdomsarbete där, där för övrigt s-v-mp
              har majoritet.
            </seg>
            <seg n="b75514f5">
              Det gäller alltså framför allt att se de unga som individer i
              stället för att komma med centrala idéer från de moderata partihögkvarteren
              om att låsa in unga och förstatliga kommunala angelägenheter i
              den mån man inte vill privatisera fängelserna, som man ju också
              har talat om. Det här handlar om att tro på det lokala engagemanget.
              Jag väljer att göra det. Därför ska vi också fortsättningsvis
              satsa på att uppmuntra goda initiativ i socialtjänsterna runtom
              i landet, och vi ska naturligtvis ha Socialstyrelsen med för att
              utvärdera och sammanställa goda exempel och ge spridning åt dem.
              Men det måste till resurser, och då kan vi inte ägna oss åt stora
              skattesänkningar.
            </seg>
          </u>
          <note n="30b0937c">
            Överläggningen var härmed avslutad.
          </note>
          <note n="937ab982">
            16 § Anmälan om interpellationer
          </note>
          <note n="74b917a6">
            Anmäldes att följande interpellationer framställts
          </note>
          <note n="391a8e56">
            den 19 maj
          </note>
          <note n="eaec5e34">
            Beatrice Ask
          </note>
          <note n="7548d21a">
            Christer Winbäck
          </note>
          <note n="e7635188">
            Anne-Marie Ekström
          </note>
          <note n="940e4edb">
            Anita Brodén
          </note>
          <note n="6805ec91">
            Göran Hägglund
          </note>
          <note n="9295f61a">
            Lars Ångström
          </note>
          <note n="7580c1ab">
            Karin Granbom
          </note>
          <note n="f452e5ef">
            Cecilia Wikström
          </note>
          <note n="7fe2f985">
            Tobias Krantz
          </note>
          <note n="d2fc4426">
            Bengt-Anders Johansson
          </note>
          <note n="2b5f3c98">
            Gabriel Romanus
          </note>
          <note n="4d2c18f5">
            Maria Larsson
          </note>
          <note n="7fe2f985">
            Tobias Krantz
          </note>
          <note n="ee18a2cd">
            Lars Lindblad
          </note>
          <note n="c96ad104">
            Ulrik Lindgren
          </note>
          <note n="70b68a3a">
            Solveig Hellquist
          </note>
          <note n="1ca20b3c">
            Krister Hammarbergh
          </note>
          <note n="ab79933a">
            Interpellationerna redovisas i bilaga som fogats till riksdagens
            snabbprotokoll tisdagen den 30 maj.
          </note>
          <note n="05ea9c74">
            17 § Anmälan om frågor för skriftliga svar
          </note>
          <note n="2aaeb929">
            Anmäldes att följande frågor för skriftliga svar framställts
          </note>
          <note n="391a8e56">
            den 19 maj
          </note>
          <note n="a2aa6856">
            Sten Lundström
          </note>
          <note n="0169cb39">
            Bo Bernhardsson
          </note>
          <note n="8aa4b7de">
            Carina Hägg
          </note>
          <note n="7a8d7cdb">
            Sven Gunnar Persson
          </note>
          <note n="181a4d48">
            Catharina Elmsäter-Svärd
          </note>
          <note n="ba70cd20">
            Jan Lindholm
          </note>
          <note n="05371c9f">
            Mona Jönsson
          </note>
          <note n="21259388">
            Gustav Fridolin
          </note>
          <note n="21259388">
            Gustav Fridolin
          </note>
          <note n="3ef2d523">
            Henrik von Sydow
          </note>
          <note n="06f61116">
            Maud Ekendahl
          </note>
          <note n="3054da65">
            Anna Grönlund Krantz
          </note>
          <note n="23920983">
            Hans Backman
          </note>
          <note n="322bf323">
            Birgitta Ohlsson
          </note>
          <note n="322bf323">
            Birgitta Ohlsson
          </note>
          <note n="3a5387ee">
            Krister Örnfjäder
          </note>
          <note n="1a625ec4">
            Bertil Kjellberg
          </note>
          <note n="41fa8df7">
            Anne Marie Brodén
          </note>
          <note n="db845163">
            Frågorna redovisas i bilaga som fogats till riksdagens snabbprotokoll
            tisdagen den 30 maj.
          </note>
          <note n="5d271fd4">
            18 § Kammaren åtskildes kl. 14.24.
          </note>
          <note n="8de8e85e">
            Förhandlingarna leddes
          </note>
          <note n="afc7fd99">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
