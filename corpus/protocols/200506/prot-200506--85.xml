<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--85</head>
          <docDate when="2006-03-13 00:00:00">2006-03-13 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:85
          </note>
          <note>
            Måndagen den 13 mars
          </note>
          <note>
            Kl. 10:00 - 12:13
          </note>
          <note>
            1 § Justering av protokoll
          </note>
          <note>
            Justerades protokollen för den 6 och 7 mars.
          </note>
          <note>
            2 § Meddelande om frågestund
          </note>
          <note>
            Talmannen meddelade att vid frågestunden torsdagen den 16 mars
            kl. 14.00 skulle följande statsråd närvara:
          </note>
          <note>
            Samhällsbyggnadsminister Mona Sahlin, statsrådet Hans Karlsson,
            socialminister Berit Andnor, statsrådet Carin Jämtin och statsrådet
            Jens Orback.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:276
          </note>
          <note>
            Interpellation 2005/06:276 av Tuve Skånberg (kd)
          </note>
          <note>
            Interpellationen kommer att besvaras tisdagen den 21 mars 2006.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Dag Ekman
          </note>
          <note>
            Interpellation 2005/06:278
          </note>
          <note>
            Interpellation 2005/06:278 av Håkan Larsson (c)
          </note>
          <note>
            Interpellationen kommer att besvaras tisdagen den 21 mars 2006.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Dag Ekman
          </note>
          <note>
            Interpellation 2005/06:279
          </note>
          <note>
            Interpellation 2005/06:279 av Else-Marie Lindgren (kd)
          </note>
          <note>
            Interpellationen kommer att besvaras tisdagen den 14 mars 2006.
          </note>
          <note>
            Skälet till dröjsmålet är att försvarsministern har inplanerade
            åtaganden den 13 mars som förlagts till den dagen med hänsyn till
            den interpellationsdebatt som statsrådet deltar i den 14 mars
            2006.
          </note>
          <note>
            Helena Lindberg
          </note>
          <note>
            Interpellation 2005/06:280
          </note>
          <note>
            Interpellation 2005/06:280 av Hans Stenberg (s)
          </note>
          <note>
            Interpellationen kommer att besvaras tisdagen den 28 mars 2006.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            4 § Svar på interpellation 2005/06:285 om beskattning av oönskad
            och förlustbringande dispositionsrätt till stugor, båtar med mera
          </note>
          <note type="speaker">
            Anf. 1 Finansminister PÄR NUDER (s):
          </note>
          <note>
            Herr talman! Carl B Hamilton har frågat mig vilka åtgärder jag
            avser att vidta för att en princip om faktisk dispositionsrätt
            införs i skatterätten i stället för dagens princip. Carl B Hamilton
            har också frågat mig när jag avser att lägga fram förslag om ny
            lagtext av typen endast faktiskt nyttjande av en förmån ska ligga
            till grund för värderingen av förmånen, om inte annat föreskrivits,
            samt vilka andra åtgärder jag avser att vidta i denna skattefråga.
          </note>
          <note>
            En grundläggande regel i skattelagstiftningen är att privata
            levnadskostnader inte får dras av.
          </note>
          <note>
            Delägare i företag liksom företagsledare förmånsbeskattas därför
            i den mån företaget betalar deras privata omkostnader. Enskilda
            näringsidkare får antingen inte dra av de privata levnadskostnaderna
            i näringsverksamheten eller så uttagsbeskattas näringsidkaren
            för det värde hon eller han tillgodogjort sig ur verksamheten.
          </note>
          <note>
            Principen om att avdrag inte får göras för privata levnadskostnader
            gäller också för tillgångar som till exempel fritidshus och båtar.
            Om företagets kostnader för sådana tillgångar helt eller delvis
            utgör privata levnadskostnader för delägare eller företagsledare
            förmånsbeskattas alltså dessa för värdet. Förmånsvärdet bestäms
            utifrån dispositionsrätten till tillgången och inte det faktiska
            utnyttjandet. Om fritidshuset eller båten varit uthyrd sätts förmånsvärdet
            ned i motsvarande mån.
          </note>
          <note>
            Om det fanns en möjlighet för företagare att disponera till exempel
            fritidshus och båtar som ägs av företaget utan beskattning enligt
            de principer som jag nu angett, skulle näringsverksamheten kunna
            användas för att finansiera inköp av tillgångar för personligt
            bruk.
          </note>
          <note>
            Det är alltså för att upprätthålla detta avdragsförbud som värderingen
            av förmånen utgår från dispositionsrätten och inte det faktiska
            utnyttjandet.
          </note>
          <note>
            Om verksamheten däremot består i till exempel stuguthyrning sker
            normalt ingen förmånsbeskattning av företagaren utifrån möjligheten
            att disponera tillgången. En enskild näringsidkare får i motsvarande
            situation dra av kostnader hänförliga till stugorna i näringsverksamheten.
            I dessa fall är kostnaderna för tillgångarna hänförliga till verksamheten
            och inte till en privat levnadskostnad. Om företagaren själv använder
            stugan i dessa fall blir han eller hon beskattad för det faktiska
            utnyttjandet.
          </note>
          <note>
            Denna ordning är enligt min mening ändamålsenlig. Jag avser därför
            inte att vidta några åtgärder för att ändra bestämmelserna.
          </note>
          <note type="speaker">
            Anf. 2 CARL B HAMILTON (fp):
          </note>
          <note>
            Herr talman! Tack, finansministern, för svaret.
          </note>
          <note>
            Även för en person som jag, som är tränad i riksdagens kanslisvenska
            och utbildad ekonom, är det svårt att riktigt förstå innebörden
            i svaret. Jag vill därför att finansministern förklarar innebörden
            av sitt svar genom en kommentar till tillämpningen av de, enligt
            finansministern, ändamålsenliga principerna på ett typfall. Det
            är ju när principerna möter verkligheten som deras relevans och
            värde testas.
          </note>
          <note>
            Vi kan ta Sune på Möja som exempel. Han driver ett turistföretag.
            Familjen bebor ett hus. Han disponerar även andra hus för sin
            fritid. På en annan ö har Sune fyra sommarhus som han hyr ut.
            Han bor aldrig där själv. Han använder inte husen för egen eller
            den övriga familjens del.
          </note>
          <note>
            Sommaren har, enligt Skatteverket, 15 veckor. Om Sune misslyckas
            med att hyra ut någon av de fyra stugorna under de 15 veckorna
            förmånsbeskattas Sune för sitt misslyckande. Han tappar hyresintäkter
            och när verksamheten går med förlust beskattas han extra hårt.
          </note>
          <note>
            Ett regelverk som har denna konsekvens kallar finansministern
            för ändamålsenligt. Det är naturligtvis absurt.
          </note>
          <note>
            Låt mig illustrera detta med finansministerns skattelogik. En
            hotellrörelse skulle då förmånsbeskattas för alla de hotellnätter
            som hotellet inte lyckas hyra ut. Så är det ju inte.
          </note>
          <note>
            Hotell hamnar inte i denna fälla. Det gör däremot de som, i likhet
            med den som jag kallar Sune på Möja, håller på med lite olika
            saker och inte bara sysslar med uthyrning utan tjänar sina inkomster
            på flera olika sätt.
          </note>
          <note>
            Sune har också i sin turistbolagsrörelse tre båtar som han använder
            för taxikörning, transport av gäster till olika öar och så vidare.
            Båtarna går inte att hyra ut eftersom det krävs speciellt tillstånd
            för att köra dem. Familjen har andra båtar för fritiden. Trots
            detta påförs han ett förmånsvärde om 500 000 kr för en av båtarna.
          </note>
          <note>
            Finansministern säger att den här ordningen är ändamålsenlig
            och att man inte avser att vidta några åtgärder för att ändra
            bestämmelserna. Jag vill att Pär Nuder förklarar för mig och för
            personer som har den situationen att de har inkomst från flera
            olika källor vad som är så ändamålsenligt.
          </note>
          <note>
            Det är ju när principerna möter verkligheten som testet sker.
          </note>
          <note>
            Välkommen upp i talarstolen, finansministern!
          </note>
          <note type="speaker">
            Anf. 3 Finansminister PÄR NUDER (s):
          </note>
          <note>
            Herr talman! Låt mig något utveckla bakgrunden till de regler
            som vi diskuterar.
          </note>
          <note>
            Jag har förståelse för att den fråga som Carl B Hamilton tar
            upp kan upplevas som orättvis av enskilda företagare. Låt mig
            ändå ge bakgrunden till de regler vi har. Jag vidhåller att de
            är ändamålsenliga.
          </note>
          <note>
            År 1976 infördes särskilda regler för beskattning av fåmansföretag
            samt företagsledare och delägare i sådana företag, de så kallade
            stoppreglerna. Reglerna syftade till att intressegemenskapen mellan
            företaget och ägaren inte skulle utnyttjas i skattesammanhang
            för att slippa skatt eller för att få en lägre beskattning.
          </note>
          <note>
            Exempel på det var transaktioner som reglerades för att företaget
            anskaffade egendom för företagsledarens privata bruk. Enligt stoppregeln
            beskattades delägaren för kostnaden att förvärva tillgången som
            en intäkt av tjänst samtidigt som företaget helt eller delvis
            vägrades avdrag för kostnaden.
          </note>
          <note>
            När stoppreglerna för fåmansföretagen avskaffades den 1 januari
            2000 kom nya regler i stället. Avgränsningarna av de fall där
            förmånsbeskattning ska ske är inte lika tydliga enligt de nya
            reglerna som enligt stoppreglerna. Avsikten är dock, liksom tidigare,
            att en beskattning ska ske när företag används för att skaffa
            privat egendom.
          </note>
          <note>
            När stoppreglerna avskaffades 2000 uttalade regeringen att den
            hade för avsikt att noga följa rättsutvecklingen på området och
            återkomma om reglerna inte visade sig vara tillräckliga för att
            motverka missbruk eller om de visade sig leda till alltför många
            domstolsprocesser. Denna utgångspunkt gäller fortfarande. En sådan
            omläggning som gjorts leder naturligen till att nya gränsdragningar
            måste göras och ny praxis bildas.
          </note>
          <note>
            Att nu ändra reglerna på det sätt som Carl B Hamilton föreslår
            skulle innebära att man godtog att företagare bekostar privata
            utgifter med obeskattade medel. Det skulle innebära en orättvisa
            i förhållande till andra skattskyldiga som inte har denna möjlighet.
            Det kan jag inte acceptera. Därför anser jag att de regler som
            finns i dag är ändamålsenliga och bör behållas.
          </note>
          <note type="speaker">
            Anf. 4 CARL B HAMILTON (fp):
          </note>
          <note>
            Herr talman! Nu börjar det bränna till. Vi måste se på konsekvenserna
            av de regler som finns. Om nu utgångspunkten var att de företagsledare
            som har missbrukat det tidigare systemet och har stora segelbåtar
            eller sådant i rörelsen är det ett helt annat fall än det som
            vi här diskuterar. Vad vi nu diskuterar är den typiske småföretagare
            som i glesbygd eller på andra ställen tjänar sina inkomster från
            flera olika verksamheter. Då riskerar hon eller han att på en
            av de här verksamheterna som bedöms som en sidoverksamhet att
            förmånsbeskattas, i det här fallet för att hyra ut ett antal stugor
            eller båtar. Då blir konsekvensen, finansministern, att personer
            som befinner sig i den här situationen inte kommer att våga investera.
            De vet inte vad det är för skattekrav som kommer att ställas på
            dem senare, när de gjort den här investeringen i att hyra ut stugor
            eller vad det nu är. De är livrädda för situationen. Vi har ett
            antal exempel på detta.
          </note>
          <note>
            Finansministern säger att jag föreslår någonting. Jag föreslår
            att vi faktiskt ska se till att de här reglerna inte får de här
            konsekvenserna. Finansministern säger att regeringen har varit
            inställd på att noga följa utvecklingen av reglerna inför risken
            av missbruk. Risken här är den rakt motsatta, nämligen att reglerna
            är så tufft utformade, så okänsligt och fyrkantigt utformade att
            personer som försöker skrapa ihop sitt levebröd från olika verksamheter
            inte kan göra detta utan tvingas lägga ned sin verksamhet. Det
            är det rakt motsatta problemet mot det som finansministern här
            utmålar som kapitalister i cylinderhatt som har segelbåtar som
            de låter betalas av rörelsen. Här har vi precis motsatsen.
          </note>
          <note>
            Nu tror jag faktiskt att vi får ta fasta på det ord som står
            i interpellationssvaret, nämligen att stuguthyrning sker normalt.
            Vi måste ändra regelverket på ett sådant sätt att personer som
            har den här situationen vet att de inte kommer att förmånsbeskattas
            för innehavet av förlustbringande verksamhet. De får ju dubbelstraff.
          </note>
          <note>
            Tycker Socialdemokraterna, som nuförtiden försöker vara insmickrande
            mot småföretagarna, att det är ändamålsenligt att ha det på det
            här sättet? Ni hade en konferens häromdagen. Försök att sälja
            in den här typen av skattelogik till småföretagare i glesbygd.
            Lycka till!
          </note>
          <note type="speaker">
            Anf. 5 Finansminister PÄR NUDER (s):
          </note>
          <note>
            Herr talman! Carl B Hamilton är väl bevandrad i skattelagstiftningen
            och vet att den är generell till sin natur. Jag kan bara upprepa
            det som jag sade tidigare, nämligen att om det fanns en möjlighet
            för företagare att disponera till exempel fritidshus och båtar
            som ägs av företaget utan beskattning enligt de principer som
            gäller i dag skulle verksamheten kunna användas för att finansiera
            inköp av tillgångar för personligt bruk. Vi kan inte ha sådana
            regler som möjliggör den typen av förfaranden. Det är därför som
            värderingen ska utgå från dispositionsrätten och inte från det
            faktiska utnyttjandet.
          </note>
          <note>
            Utan förmånsbeskattning av dispositionsrätten för till exempel
            fritidshus och båtar skulle företagen kunna äga tillgångar för
            personligt bruk via sin verksamhet till en lägre kostnad än när
            tillgången ägs privat. Det här skulle skapa möjligheter till skatteundandraganden
            genom att privata investeringar finansieras med obeskattade medel
            eller till en lägre kostnad än om investeringen finansieras privat.
          </note>
          <note type="speaker">
            Anf. 6 CARL B HAMILTON (fp):
          </note>
          <note>
            Herr talman! Det är med en dåres envishet man tvingas lyssna
            på detta. Här har vi alltså företagare som har skaffat sig fyra
            hus på en ö för att hyra ut dem under sommaren. Det klassificeras
            i den socialdemokratiska skattelagstiftningen som en risk för
            ett stort skatteundandragande, och därför måste den som har de
            här husen, om de inte är uthyrda, förmånsbeskattas. Det är helt
            absurt. I själva verket gör vederbörande en förlust och får inte
            in de hyresintäkter som är tänkta.
          </note>
          <note>
            Det lär inte vara sista ordet om den här saken.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2005/06:261 om tillgång till rehabilitering
          </note>
          <note type="speaker">
            Anf. 7 Statsrådet HANS KARLSSON (s):
          </note>
          <note>
            Herr talman! Linnéa Darell har frågat mig vilka åtgärder jag
            avser att vidta för att personer som rekommenderas rehabilitering
            ges möjlighet till detta, för att sjukskrivna inte ska bollas
            mellan myndigheterna och för att personer inte ska förtidspensioneras
            på grund av oklara regler om vem som ansvarar för rehabiliteringen.
          </note>
          <note>
            För många människor är olika former av rehabiliteringsåtgärder
            nödvändiga för att återfå funktions- och arbetsförmågan och kunna
            delta i arbetslivet. Olika aktörer är involverade i olika skeden
            av rehabiliteringsprocessen. I regeringens strategi läggs fokus
            på att ta till vara människors arbetsförmåga och åstadkomma ett
            bättre samspel mellan arbetsplatsen, sjukvården och sjukförsäkringen.
          </note>
          <note>
            Arbetsplatsen har central betydelse för möjligheterna till återgång
            i arbete. Arbetsgivaren har därför det primära ansvaret för de
            arbetslivsinriktade rehabiliteringsåtgärder som kan vidtas på
            arbetsplatsen. Vanliga och ofta effektiva åtgärder är arbetsanpassning,
            omplacering eller rehabilitering i form av till exempel utbildning
            och arbetsträning. I syfte att stärka den enskildes ställning
            och skapa en effektivare rehabilitering pågår för närvarande en
            översyn av arbetsgivarens rehabiliteringsansvar.
          </note>
          <note>
            För arbetslösa sjukskrivna och anställda sjukskrivna som behöver
            byta anställning på grund av ohälsa är det nödvändigt att Försäkringskassan
            och arbetsförmedlingen samverkar effektivt. Sedan 2003 bedriver
            myndigheterna omfattande insatser för arbetslösa sjukskrivna,
            och från och med 2006 omfattar denna samverkan även anställda
            sjukskrivna som behöver byta arbete på grund av ohälsa.
          </note>
          <note>
            Under 2006 och 2007 ska Försäkringskassan och Ams dessutom inom
            ramen för en pilotverksamhet vidta nya och förstärkta insatser
            för försäkrade som är långtidssjukskrivna eller uppbär aktivitetsersättning
            eller tidsbegränsad sjukersättning. Pilotverksamheten syftar till
            att ta till vara den arbetsförmåga som dessa människor kan ha
            och att underlätta deras återgång till arbetslivet.
          </note>
          <note>
            För att stödja patienters återgång i arbetslivet krävs det att
            sjukskrivningsfrågan prioriteras inom hälso- och sjukvården. Regeringen
            har därför ingått en överenskommelse med landstingen om förstärkta
            insatser för att minska sjukfrånvaron. Överenskommelsen innebär
            att regeringen satsar 3 miljarder under tre år för att hälso-
            och sjukvården ska vara mer aktiva i sjukskrivningsprocessen.
          </note>
          <note>
            För människor med komplex problematik finns det behov av samordnade
            rehabiliteringsinsatser. Det har därför införts möjlighet för
            försäkringskassa, länsarbetsnämnd, landsting och kommun att bedriva
            finansiell samordning genom att på lokal och regional nivå bilda
            samordningsförbund.
          </note>
          <note>
            Regeringen har således vidtagit en rad åtgärder för att undvika
            de situationer som Linnéa Darell beskriver. Det är därför min
            bestämda övertygelse att regeringens åtgärder kommer att bidra
            till en effektiv rehabilitering som ger stöd för sjukskrivna att
            återfå arbetsförmågan och kunna delta i arbetslivet.
          </note>
          <note type="speaker">
            Anf. 8 LINNÉA DARELL (fp):
          </note>
          <note>
            Herr talman! Jag tackar för svaret, som jag ska återkomma till
            lite senare. För dem som lyssnar på debatten vill jag först ge
            en beskrivning av bakgrunden till mina frågor.
          </note>
          <note>
            Inget jobb ingen rehabilitering, så lyder rubriken på reportaget
            om Cathrin. Cathrin blev sjukskriven för ryggproblem för några
            år sedan och var arbetslös. Försäkringskassan föreslog förtidspensionering,
            vilket Cathrin inte accepterade. Nu har Cathrin, som hon säger
            till mig, tagit sig tillbaka till arbetslivet några procent i
            taget. Förutsättningarna för att komma vidare till full egenförsörjning
            är en rehabiliteringsinsats på ett rygginstitut, en insats som
            har rekommenderats av hennes ortoped. Men där har det blivit stopp.
            Försäkringskassan saknar möjlighet att köpa en rehabiliteringsinsats
            för personer som betraktas som arbetslösa och hänvisar till arbetsförmedlingen,
            som hänvisar till vården eftersom denna insats är medicinsk. Och
            vården hänvisar till att man saknar möjlighet att remittera till
            en ryggspecialist, för det är Försäkringskassan som köper dessa
            tjänster. Slutsatsen av allt detta är att Cathrin vid 40 års ålder
            nu erbjuds förtidspensionering, något som hon upplever som mycket
            kränkande.
          </note>
          <note>
            Frågan som många med mig ställt sig är: Hur kan detta få ske
            hur kan samhällets olika instanser och politiska system bidra
            till att misshandla människor så och dessutom använda skattepengar
            på ett så slösaktigt sätt? På det svarar nu ansvarig minister
            med att bland annat beskriva ett pilotprojekt.
          </note>
          <note>
            I ett pressmeddelande från Försäkringskassan och Ams gemensamt
            den 27 januari i år läser jag om detta projekt, som delvis har
            pågått sedan 2003. Av 26 000 berörda personer har 8 800 hittills
            fått arbete eller påbörjat utbildning. Det nya uppdraget omfattar
            från och med i år 30 000 personer och två län, det vill säga en
            femtedel av landet. Under nästa år ska alla län vara med och då
            omfatta alla som varit sjuskrivna längre än två år och alla som
            har tidsbegränsad sjukersättning. I ministerns svar berörs också
            uppdraget till sjukvården och lagen om finansiell samordning,
            och jag ska återkomma till det i mitt nästa inlägg.
          </note>
          <note>
            Herr talman! Regeringens uppdrag till Försäkringskassan och Ams
            och de siffror som nämns i uppgifterna från myndigheterna måste
            ses mot att antalet försäkrade som kan förväntas vara berörda
            är oerhört omfattande. Jag har inte exakta siffror på dem som
            behöver rehabilitering, men den officiella statistiken över sjukskrivna
            var i februari i år 236 400, och antalet förtidspensionerade hade
            vid samma tid ökat med ytterligare 12 900 till 556 300. Det är
            naturligtvis långtifrån alla dessa nästan 800 000 personer som
            är aktuella för rehabiliteringsåtgärder, men det måste ändå handla
            om mångdubbelt fler än de 30 000 som nämns i samband med regeringens
            pilotprojekt.
          </note>
          <note>
            Därför vill jag ställa en fråga som avslutning på det här inlägget:
            När kan alla de som i dag riskerar att ramla mellan olika myndigheters
            stolar i väntan på rehabilitering räkna med att få hjälp?
          </note>
          <note type="speaker">
            Anf. 9 Statsrådet HANS KARLSSON (s):
          </note>
          <note>
            Herr talman! Först en kommentar när det gäller förtidspensioneringar
            och beslut om sjukersättning. Det ska man inte få förrän allt
            är prövat och det visar sig att det bara är sjukersättning som
            återstår i den gamla förtidspensioneringen. Och man ska definitivt
            inte förtidspensioneras när rehabiliteringsåtgärder pågår.
          </note>
          <note>
            Låt mig säga något om omfattningen av det vi gör. Det är väl
            bekant för Linnéa Darell att regeringens och andras insatser för
            att komma till rätta med den höga sjukfrånvaron har varit betydande
            och att också betydande goda resultat har uppnåtts så här långt.
            Jag tror att de flesta är överens om det när det gäller kvantiteten
            av sjukskrivningar. Antalet sjukskrivna och långtidssjukskrivna
            minskar. Också inflödet till förtidspension minskar.
          </note>
          <note>
            På nationell nivå, makronivå, är jag synnerligen nöjd med de
            resultat som har åstadkommits de här tre åren, tack vare att många
            har engagerat sig i detta. Jag är mindre nöjd med åtgärder som
            ska till för den enskilde individen. Där finns det mycket mer
            att göra. Det är också där som regeringens fokus ligger nu. Jag
            påstår ingalunda att allt är bra i dag, utan det behövs ytterligare
            åtgärder av skiftande slag.
          </note>
          <note>
            Den pilotverksamhet som Linnéa Darell hänvisar till, och som
            jag tog upp i mitt svar, omfattar ungefär 150 000 personer i landet
            som har varit sjukskrivna mer än två år eller har aktivitetsersättning,
            alltså förtidspension om man är under 30 år, eller har en tidsbegränsad
            förtidspension. Alla dessa fall ska under en tvåårsperiod gås
            igenom, och Försäkringskassan och arbetsförmedlingen ska säkerställa
            att relevanta åtgärder är vidtagna för varje sådan individ. I
            den händelse åtgärder inte är vidtagna ska man se till att de
            kommer i gång. Det börjar i Västra Götaland med ungefär 25 000
            personer och samtidigt i Västmanland med ungefär 5 000 personer.
            Sedan ska antalet öka utan några ytterligare beslut från regering
            eller riksdag. Myndigheterna bestämmer själva i vilken takt hela
            landet ska involveras i denna särskilda åtgärd. Detta ska vara
            slutfört före 2007 års utgång.
          </note>
          <note>
            Det här kommer att leda till att betydligt fler än i dag, förhoppningsvis,
            får den rehabilitering som man har rätt att få och rätt att kräva.
          </note>
          <note>
            För att säga något om det fall som Linnéa Darell hänvisar till,
            som jag inte ska kommentera i sig men som är ett exempel på hur
            det kan gå till när det inte har gått alldeles rätt till, är det
            Försäkringskassans samordningsansvar som ska rikta sig till någon
            av de rehabiliteringsaktörer som finns, nämligen Försäkringskassan,
            sjukvården eller arbetsgivaren. Har åtgärder inte kommit till
            stånd, har någon av de tre ansvariga brustit eller smitit ifrån
            sitt ansvar.
          </note>
          <note type="speaker">
            Anf. 10 LINNÉA DARELL (fp):
          </note>
          <note>
            Herr talman! Det är bra, och vi är ense om att man naturligtvis
            inte ska bli föreslagen förtidspension så länge det finns mer
            att göra. Men ändå händer det. Cathrin är ju inte den enda människa
            som vittnar om detta.
          </note>
          <note>
            Nu säger Hans Karlsson att pilotprojektet ska övergå i en ökning
            och vidgning utan något vidare beslut. Då förstår jag inte riktigt
            varför det inte hade kunnat träda i kraft direkt, för uppenbarligen
            handlar det i dag om att uppdraget är ungefär 30 000 och i två
            län och att man kan börja öka antalet någon gång i slutet av året.
            Vad är det som ska hända på vägen? När myndigheter får direktiv
            i etapper så här förväntar man sig någon utvärdering innan. Vad
            är annars skälet till att man inte kunde ta itu med det här över
            hela landet på en gång?
          </note>
          <note>
            Hans Karlsson säger också att samordningsansvaret i det enskilda
            fallet vi är överens om att vi inte ska diskutera enskilda fall
            här men det har ju hamnat så i fokus som ett exempel på hur det
            inte borde få gå till är Försäkringskassans, och det är det ju.
            Men Försäkringskassan själv, även centralt, säger ju att det finns
            så mycket otydligheter och att man kommer att ta kontakt med regeringen
            om det här. Man menar att regelverket bidrar till att en sådan
            här situation kan uppstå. Det är av den anledningen som jag har
            ställt frågan till regeringens företrädare, för det är väl där
            ansvaret ligger för att se till att få tydliga regler.
          </note>
          <note>
            Finansiell samordning och kravet på hälso- och sjukvården diskuterade
            vi lite här förra veckan med anledning av Centerpartiets och Kenneth
            Johanssons interpellation. Jag kan bara igen konstatera att om
            Folkpartiets förslag om att den finansiella samordningen skulle
            ha fått fortsätta utvecklas, hade sådana här situationer inte
            uppstått. Då hade vi inte haft den här lite fyrkantiga hanteringen
            med myndigheter på olika håll som inte känner en säkerhet i uppdraget
            att samverka.
          </note>
          <note>
            Av svaret i skriftlig form att döma, även om jag tycker att det
            finns en viss ödmjukhet i den muntliga framställningen hos ministern,
            verkar det ändå som att regeringen tycker att den takt som man
            har föreslagit är bra och att det inte är så mycket mer man kan
            göra från regeringens sida. Är det så jag ska uppfatta det? Ministern
            avslutar med att säga att han har en god tilltro till att det
            ska ske en bra utveckling och att människor som behöver rehabilitering
            inte ska hamna i diskussion om förtidspensionering.
          </note>
          <note>
            Men den verklighet som Cathrin och andra möter är ju en annan.
            Uppenbarligen är det också en annan verklighet som berörda myndigheter
            tycker sig leva i eftersom det här kan hända och man också uttrycker
            att det finns otydligheter. Jag skulle ändå vilja höra om det
            kommer något mer från regeringens sida än att vi ska se tiden
            an nu.
          </note>
          <note type="speaker">
            Anf. 11 Statsrådet HANS KARLSSON (s):
          </note>
          <note>
            Herr talman! Jag förstår att det kittlar i Linnéa Darell att
            misstänkliggöra regeringen för det vi gör och inte gör när det
            gäller sjukfrånvaron. Jag upprepar gärna att det inte är bra som
            det är. Fler måste få mer och bättre stöd i sin sjukskrivning,
            och det måste komma till stånd snabbare än vad som sker i dag.
            Det måste vara mera distinkt och precist, och rollfördelningen
            mellan aktörerna måste bli tydligare. Det sker genom att vi nu
            har en utredning som tittar på just arbetsgivarens och Försäkringskassans
            rollfördelning. Vi har tillsatt ett arbete hos Socialstyrelsen
            för att utarbeta beslutsstöd i sjukskrivningsprocessen riktat
            framför allt till hälsovården och kanske i synnerhet till läkarna.
            Det är ett betydligt bättre beslutsstöd än det som möjligen finns
            i dag. Det handlar om hur man bedömer arbetsförmågan och hur man
            på ett bättre sätt kan involvera den sjukskrivne själv i sjukskrivningsprocessen
            så att man inte hamnar i en förödande lång sjukskrivning i väntan
            på olika åtgärder. Det där känner Linnéa Darell mycket väl till.
          </note>
          <note>
            Som jag sade i mitt svar kommer sjukvården också att kunna tillföras
            pengar för sin ordinarie verksamhet under förutsättning att de
            upprättar handlingsplaner för att bli bättre i sin roll i sjukskrivningsprocessen.
            Där finns det mycket övrigt att önska. Det har två undersökningar
            visat. Karolinska Institutets och Kristina Alexanderssons undersökning
            och Socialstyrelsens undersökning visar att det fortfarande finns
            stora brister i sjukvårdens roll när det gäller sjukskrivningsprocessen.
          </note>
          <note>
            Det exempel som Linnéa Darell hänvisar till får mig att peka
            på en annan åtgärd som är i gång från den 1 januari där den som
            är anställd men som inte kan gå tillbaka till sin tidigare anställning
            eller sitt tidigare arbete på grund av sjukskrivning nu kan omfattas
            av arbetsförmedlingens insatser direkt trots att man har en anställning
            kvar. Man kan få hjälp att komma vidare till någon annan anställning
            i ett annat yrke eller i en annan bransch. Arbetsförmedlingen
            och Ams har ju att samverka kring den sjukskrivna arbetslösa,
            och där är det 10 000 årligen som får insatser.
          </note>
          <note>
            Jag skulle vilja påstå, Linnéa Darell, att aldrig har så mycket
            gjorts och aldrig har så mycket varit på gång när det gäller insatser
            för att förbättra sjukskrivningsprocessen och rehabiliteringsstödet
            till den enskilde. Jag tror att jag vågar säga att om jag får
            möjlighet att fortsätta med detta kommer det att visa sig i form
            av förbättringar på samma sätt som det har gjort när det gäller
            sjukskrivningstalen på nationell nivå. Detta är ett mödosamt arbete,
            det är många saker som ska göras och det tar tid, men riktningen
            är kristallklar.
          </note>
          <note type="speaker">
            Anf. 12 LINNÉA DARELL (fp):
          </note>
          <note>
            Herr talman! Hans Karlsson säger att aldrig har så mycket gjorts,
            men behoven har heller aldrig tidigare varit så omfattande. Att
            så oerhört många människor nu erbjuds förtidspensionering i stället
            för någonting annat beror ju på att den socialdemokratiska regeringen
            oerhört sent förstod vilket bekymmer det här skulle bli.
          </note>
          <note>
            Nästa år är det tio år sedan sjukskrivningarna började utvecklas
            åt det här hållet. Det var i och för sig före Hans Karlssons tid
            som minister och före min tid här i riksdagen, men det är samma
            regering som hela tiden har haft ansvaret. Det är först de senaste
            åren som åtgärder har börjat vidtas. Det syns väl också på måtten.
            Här talar vi om 10 000 som får hjälp med det ena och 30 000 som
            får hjälp med det andra. Någon gång under 2007 ska man komma upp
            i över 100 000. Även om, som jag sade förut, inte alla 800 000
            är berörda av just detta, är det ändå mångdubbelt fler. Det ramlar
            ju också in lite folk under de här åren. Det är inte helt stopp
            för en ökning av behoven.
          </note>
          <note>
            Jag är ändå lite besviken över att regeringens vilja att anstränga
            sig till det yttersta, snabba på processerna och se till att myndigheterna
            får möjlighet att hantera fler i processerna inte tydligare har
            uttryckts i Hans Karlssons svar. Då skulle Cathrin och andra i
            hennes situation slippa slåss mot regelverk och byråkrati och
            i stället kunna använda sin kraft till att komma igen på arbetsmarknaden.
          </note>
          <note>
            Det är också bekymmersamt att det under den här tiden kommer
            att fortsätta att användas skattepengar till för tidiga förtidspensioneringar
            samtidigt som Sverige mer än väl skulle behöva varenda arbetad
            timma.
          </note>
          <note type="speaker">
            Anf. 13 Statsrådet HANS KARLSSON (s):
          </note>
          <note>
            Herr talman! Det var en tidigare fråga som Linnéa Darell nu aktualiserade
            igen. Varför inte starta i hela landet på en gång med den här
            så kallade pilotverksamheten som gäller att intensifiera insatserna
            för dem som är långtidssjukskrivna? Vi gjorde det valet för att
            snabbt kunna få erfarenheter när det gäller hur man jobbar, hur
            omfattningen är och vilket slag av insatser som kan behövas. Det
            var för att vi skulle ha ytterligare lite framförhållningstid
            för att kunna gå in med ytterligare åtgärder om det visar sig,
            när man nu startar i två län, att det som är tillgängligt för
            den här typen av insatser inte räcker. Det var precis med hänsyn
            till detta som vi valde att börja i två län.
          </note>
          <note>
            Jag skulle vara bekymrad, Linnéa Darell, om inget hade gjorts.
            Jag skulle vara ännu mer bekymrad om jag inte visste vad som behöver
            göras. Det betyder inte att jag tycker att allt har gjorts och
            att det är tillräckligt som det är. Tvärtom behöver mycket mer
            göras. Siktet är inställt på att varje individ ska få ett individuellt
            stöd i sin sjukskrivningssituation mycket tidigare än vad som
            har skett hittills. Det är ingen tvekan om att det är detta som
            jag fokuserar på i det fortsatta arbetet.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2005/06:264 om sjukförsäkringen
          </note>
          <note type="speaker">
            Anf. 14 Statsrådet HANS KARLSSON (s):
          </note>
          <note>
            Herr talman! Per Westerberg har frågat mig om det är korrekt
            att vissa grupper kan tjäna på att vara sjukskrivna eller förtidspensionerade
            jämfört med att jobba, vad jag i så fall avser att göra åt saken
            och vilka åtgärder jag avser att vidta för att förändra de radikalt
            olika utfallen vid sjukskrivning jämfört med arbete. Vidare uppger
            Per Westerberg att Arbetslivsinstitutet i olika sammanhang framfört
            kritik mot att rehabiliteringen kommit på undantag sedan 1997
            respektive sätts in för sent och undrar vilka åtgärder jag avser
            att vidta med anledning av detta. Slutligen frågar Per Westerberg
            vilka åtgärder jag avser att vidta för att åstadkomma en tidsbegränsad
            sjukförsäkring respektive en stegvis nedtrappning över tiden.
          </note>
          <note>
            Sjukersättning, det som tidigare var förtidspension, från den
            allmänna försäkringen ger i de flesta fall en ersättning som ungefär
            motsvarar 65 % av tidigare inkomst. Bostadsbidrag utgår till de
            flesta med de lägsta ersättningarna från sjukersättningen. För
            många dock inte alla tillkommer avtalsersättningar.
          </note>
          <note>
            Av de tidningsartiklar Per Westerberg hänvisar till framgår att
            långtidssjukskrivning och sjuk- och aktivitetsersättning förutom
            mänskligt lidande också innebär en över tid sämre ekonomisk standard
            jämfört med andra grupper. Min uppfattning är att sjukersättningen
            inte är för generös. I detta sammanhang vill jag också påminna
            om att regeringen gett Anna Hedborg i uppdrag att utreda sjukförsäkringen
            och även dess samspel med avtalsförsäkringarna. Jag avser inte
            att föregripa Anna Hedborgs utredning eller att ingripa i parternas
            rätt att sluta kollektivavtal.
          </note>
          <note>
            Regeringens politik är att bibehålla och även förbättra sjukförsäkringen
            samtidigt som åtgärder vidtas för att minska sjukfrånvaron och
            utslagningen från arbetslivet.
          </note>
          <note>
            Regeringen har vidtagit åtgärder för att öka kvaliteten i sjukskrivningsprocessen,
            och en omfattande utbildning av läkare i försäkringsmedicin genomförs
            för närvarande.
          </note>
          <note>
            Ekonomiska drivkrafter för att arbeta mer effektivt med ohälsofrågor
            har införts för arbetsgivare och inom hälso- och sjukvården. Inom
            ramen för nationella handlings- och verksamhetsplaner får många
            fler arbetslösa sjukskrivna stöd av arbetsförmedlingen och Försäkringskassan
            för att komma tillbaka i arbetslivet.
          </note>
          <note>
            Socialförsäkringsadministrationen har reformerats och tillförts
            betydande resursförstärkningar. Fler och fler kommuner och landsting
            ingår avtal om lokal finansiell samordning med Försäkringskassan
            och arbetsförmedlingen.
          </note>
          <note>
            Arbetsplatsen är den centrala arenan. Insatser för att ta till
            vara sjukskrivnas arbetsförmåga måste påbörjas så snart det är
            hälsomässigt lämpligt. Regeringen har tillsatt en utredning för
            att se över arbetsgivarnas rehabiliteringsansvar och för att stärka
            den enskildes rätt till arbetsanpassning och rehabilitering. Medfinansieringen
            ska också stimulera till tidiga insatser. Sjukpenning bör endast
            undantagsvis betalas ut längre tid än ett år. Den sjukskrivne
            borde vid det laget ha återgått i arbete eller påbörjat rehabilitering.
            Det finns naturligtvis situationer då detta inte är möjligt, och
            därför tror jag inte på en så kallad stupstock i sjukförsäkringen,
            det vill säga en absolut tidsgräns för hur länge sjukpenning kan
            betalas ut till en enskild person. En sådan begränsning skulle
            kunna drabba enskilda personer hårt och skulle även kunna medföra
            drivkrafter till sjukersättning.
          </note>
          <note>
            En pilotverksamhet har nu inletts i Västra Götaland och Västmanland.
            I pilotverksamheten ska samtliga ärenden gås igenom där den försäkrade
            varit sjukskriven mer än två år, har aktivitetsersättning eller
            tidsbegränsad sjukersättning. Syftet är att ta till vara den restarbetsförmåga
            som finns. Regeringens intention är att inom två år ska samtliga
            ärenden i hela landet ha granskats. Därefter bör metoden införas
            i ordinarie verksamhet och avse sjukfall som pågått ett år.
          </note>
          <note>
            Regeringens mål att halvera sjukfrånvaron till 2008 utan att
            sjuk- och aktivitetsersättningarna ökar är inom räckhåll. Enligt
            senaste månadsuppgiften fanns 93 000 fall som pågått mer än ett
            år. Detta ska jämföras med medelvärdet för 2003 som var 127 000
            fall. Även nybeviljandet av sjuk- och aktivitetsersättningar minskar.
            Det har således visat sig att det går att på ett framgångsrikt
            sätt bekämpa sjukfrånvaron och att bibehålla höga ersättningsnivåer.
          </note>
          <note type="speaker">
            Anf. 15 Förste vice talman PER WESTERBERG (m):
          </note>
          <note>
            Herr talman! Tack, statsrådet, för svaret på mina frågor. Jag
            vill även tacka för att det är ett både långt och seriöst svar.
            Det finns nämligen en tendens till att denna debatt blir en pajkastningsdebatt.
            Och detta är en alldeles för allvarlig fråga för att man ska hålla
            på med pajkastning. Frågan behöver en seriös debatt och en seriös
            analys.
          </note>
          <note>
            Det är ingen tvekan om att detta för närvarande är ett av de
            stora misslyckandena politiskt, det vill säga att en mycket stor
            andel av den arbetsföra befolkningen mellan 20 och 64 år av olika
            skäl befinner sig utanför arbetsmarknaden.
          </note>
          <note>
            Anna Hedborg, statsrådets egen utredare, har uttryckt att vi
            har fått en fördubbling av denna grupp sedan 1971. Hennes bedömning
            är att denna ökning åtminstone måste halveras för att vi långsiktigt
            ska klara våra välfärdsåtaganden, förutom att det är mycket angeläget
            utifrån många enskilda humanitära skäl att försöka minska antalet
            personer med sjukersättning, förtidspension och långtidssjukskrivning.
          </note>
          <note>
            Jag skulle vilja följa upp statsrådets svar i tre olika delfrågor.
          </note>
          <note>
            För det första: Vi har sett att ledningen för Försäkringskassan
            har noterat att minst 50 % av de så kallade långa fallen har minst
            50 % arbetsförmåga kvar. En av orsakerna är att det är en långsam
            rehabilitering men även att det är svårt med deltidsjobb.
          </note>
          <note>
            Jag skulle vilja fråga statsrådet hur han ser på den del som
            han för närvarande bereder när det gäller deltidställda som skulle
            ha rätt till heltidsarbete, och hur detta går ihop med att Försäkringskassan
            kanske behöver 300 000400 000 deltidsjobb om man ska lyckas rehabilitera
            dem som har arbetsförmåga kvar och i dag är långtidssjukskrivna
            eller har sjukersättning, eller som det populärt kallas, förtidspension.
            Det som det många gånger är fråga om här är omplaceringar eller
            rehabiliteringsinsatser, vilket är mycket angeläget i detta sammanhang.
          </note>
          <note>
            För det andra: 1997 började den mycket kraftiga epidemin, som
            Arbetslivsinstitutet har kallat det, med sjukskrivningar i Sverige.
          </note>
          <note>
            Den ena tesen som Arbetslivsinstitutet driver är att man glömde
            rehabiliteringen från 1997, och regeringen tog bort den. Därmed
            fick man en mycket kraftig expansion av långtidssjukskrivna.
          </note>
          <note>
            Den andra forskningstesen är att detta beror på mycket kraftiga
            höjningar av ersättningsnivåerna samma år som vi fick denna mycket
            stora ökning av antalet sjukskrivna.
          </note>
          <note>
            Jag måste då ställa en fråga. Med de åtgärder som statsrådet
            har vidtagit försöker han lägga mer rehabiliteringsansvar på arbetsgivaren.
            Det är till viss del rätt. Men delvis handlar det om medfinansiering.
            Och det hjälper framför allt kanske på stora arbetsplatser. Men
            hur går det med ansvaret för omplaceringar på det mycket stora
            antalet mindre arbetsplatser där denna typ av åtgärder inte är
            möjliga på samma sätt? Och är statsrådet då beredd att vidta några
            åtgärder för att exempelvis försöka få fram mer företagshälsovård
            för att man ska få en mer professionell motpart och därmed bättre
            resultat än vi har haft?
          </note>
          <note>
            Min sista fråga handlar om ersättningsnivåerna. Statsrådet har
            säkert själv sett Anna Hedborgs artikel om att vissa metallarbetare
            till och med kan tjäna på att gå i förtidspension, alltså få sjukersättning.
            Det är naturligtvis inte önskvärt. Jag delar statsrådets uppfattning
            att många som går i förtidspension får en mycket dålig situation
            längre fram. Men anser statsrådet verkligen att det är rimligt
            att man ska kunna få bättre ersättning genom sjukersättning, förtidspension,
            eller sjukskrivning?
          </note>
          <note type="speaker">
            Anf. 16 Statsrådet HANS KARLSSON (s):
          </note>
          <note>
            Herr talman! Det var mycket som Per Westerberg tog upp. Jag ska
            börja med den sista frågan som gäller ersättningsnivåerna. Vi
            ska vara seriösa, Per Westerberg. Men jag kan ändå inte låta bli
            att undra över varför det är just ersättningsnivåerna och risken
            för överkompensation som Moderaterna väljer att göra till problemet.
          </note>
          <note>
            Det finns i verkligheten inte någon risk för överkompensation.
            Det stora problemet är att de allra flesta har alldeles för låg
            ersättning. Det visar också de studier som Anna Hedborg har gjort
            hittills. Det finns för att stimulera den intellektuella debatten
            ett antal typfall som är framtagna i en skrift där man kan redovisa
            hur utfallet blir om man lägger till olika komponenter.
          </note>
          <note>
            Tittar man på verkligheten såsom den ser ut i dag är det mer
            än 50 % som inte har någon annan ersättning än förtidspension.
            För dem som befinner sig i den så kallade karriäråldern mellan
            30 och 60 år är ersättningen, jämfört med arbetsmarknaden i övrigt,
            30 % lägre än för vanliga inkomsttagare genomsnittligt sett. Problemet
            är alltså att människor har för låga ersättningar snarare än för
            höga.
          </note>
          <note>
            Jag ska också ta upp den andra frågan som handlade om arbetsgivarens
            medfinansieringsansvar. Ja, det finns, tyckte jag när vi införde
            medfinansieringen en relevant invändning från arbetsgivarna. Jag
            lyssnade väldigt noga på vad inte minst Svenskt Näringsliv och
            Företagarna tyckte. Jag vet ju att de inte ville ha denna reform,
            men de hade också förmåga att formulera vad de tyckte var rimligt
            att regeringen gjorde om den här reformen nu ändå infördes.
          </note>
          <note>
            En invändning som man hade var att när i synnerhet ett litet
            företag har uttömt alla möjligheter till omplacering eller rehabilitering
            på arbetsplatsen genom förändringar återstår inget annat enligt
            medfinansieringen än att fortsätta att betala de 15 procenten.
            Det tyckte vi var en legitim arbetsgivarståndpunkt att bekymra
            sig över.
          </note>
          <note>
            Därför har vi, och detta gäller sedan den 1 januari, infört möjligheten
            att den som inte kan gå tillbaka får komma i åtnjutande av arbetsförmedlingens
            insatser för att komma vidare. Arbetsgivaren ska inte behöva säga
            upp den personen på grund av personlig arbetsbrist, som man tidigare
            många gånger har gjort, utan man ska med hjälp av arbetsmarknadsmyndigheterna
            och Försäkringskassan förstås kunna hjälpa den här personen tillbaka
            till eller in på ett annat arbete på en annan arbetsplats medan
            vederbörande är tjänstledig från den ursprungliga anställningen.
          </note>
          <note>
            Dessutom är det, som Per Westerberg säger, angeläget att vi också
            får till stånd en företagshälsovård som kan fungera bättre än
            den vi har i dag. Det avser jag att lägga fram förslag om under
            våren.
          </note>
          <note type="speaker">
            Anf. 17 Förste vice talman PER WESTERBERG (m):
          </note>
          <note>
            Herr talman! Först gäller det ersättningsnivåerna. Min fråga
            gällde om statsrådet anser det rimligt att kunna få högre ersättningsnivå
            än man tidigare haft i lön. Det är en principiell ståndpunkt som
            jag tycker att det finns anledning för varje statsråd och varje
            regering att fundera över.
          </note>
          <note>
            Sjukersättningen kommer jag i fortsättningen att kalla för förtidspension,
            för det är så svenska folket känner sjukersättningen. Jag delar
            uppfattningen att den kan leda till icke oväsentlig fattigdom
            på lite sikt. Som Anna Hedborg väl pekar på i sitt utredningsarbete
            är och vi ser det också av studier som vi gjort i utskottet ersättningsnivån
            i många fall utomordentligt bra, för att inte säga generös, vid
            starten när man blir förtidspensionär. Men i och med att uppindexeringen
            sker med konsumentprisindex, inte löneindex, tappar man hela tiden
            i förhållande till arbetande generationer.
          </note>
          <note>
            Det innebär att förtidspensionen har en mycket stark tendens
            att leda till att väldigt många, när myndigheten i praktiken väl
            vinkat farväl av en person, så småningom hamnar som, populärt
            kallat, fattigpensionärer. Det är ju en del av systemet när man
            tappat kontakten, rehabiliteringen och insatserna för att få tillbaka
            människor i arbete och en av de riktigt avgörande bristerna.
          </note>
          <note>
            En statssekreterare hos en av statsrådets kolleger har som generaldirektör
            på Arbetslivsinstitutet just talat om stupstock. Jag är helt övertygad
            om att han inte anser att någon ska hamna i att bli utan ersättning
            om ett år som sjukskriven passerats. Det handlar om att sätta
            tryck på arbetsgivare, sjukvård och arbetstagare att ta tag i
            problemet och inte låta det rulla antingen till förtidspension
            eller också till långtidssjukskrivning där sannolikheten för att
            återkomma i arbete är utomordentligt svag.
          </note>
          <note>
            Jag ställde frågan just utifrån alla de här deltidsarbetena.
            Är det så att Försäkringskassans direktion här har uppfattningen
            att det kanske finns 300 000400 000 personer som i dag är långtidssjuka
            eller förtidspensionerade och som har ungefär halva arbetsförmågan
            kvar måste ju detta, om vi ska ha en chans att hjälpa dessa tillbaka
            till en meningsfull arbetstillvaro, leda till deltidsarbete. Hur
            tänker statsrådet ordna detta med tanke på situationen där man,
            enligt det utredningsförslag som föreligger, vill ge alla deltidsanställda
            rätt till heltidsjobb?
          </note>
          <note>
            Det fungerar kanske i landstinget eller på Ericsson, det stora
            telebolaget, men det fungerar inte på många av de mindre och medelstora
            företagen. Det är väldigt många sådana här arbetstillfällen som
            måste komma till för att vi ska kunna hjälpa de här människorna
            att få ett bra liv och även hjälpa det svenska välfärdssamhället.
          </note>
          <note>
            Herr talman! Jag är lite grann tillbaka i det här med rehabiliteringen.
            Försäkringskassan säger att rehabilitering måste ske inom två
            månader. Sedan minskar arbetsförmågan radikalt. Företagshälsovården
            säger väl i praktiken att har man inte blivit rehabiliterad och
            kommit tillbaka från en sjukskrivning inom sex månader kommer
            80 % siffrorna varierar lite grann beroende på vilken utredning
            det hänvisas till aldrig någonsin tillbaka till ett arbete.
          </note>
          <note>
            Försäkringskassan använder inte alla sina rehabiliteringspengar
            i dag. Det fungerar inte i alla delar särskilt väl på många arbetsplatser.
            Vi ser på offentligsidan av uppgifter som Nordiska rådet har tagit
            fram att vi i Sverige inom exempelvis landstingen har 80 % högre
            sjukfrånvaro än man har i Finland. Det finns en brist och det
            finns en dålig vilja i vissa avseenden. Vad vill statsrådet göra?
          </note>
          <note type="speaker">
            Anf. 18 Statsrådet HANS KARLSSON (s):
          </note>
          <note>
            Herr talman! Vi kan väl ändå, Per Westerberg, ägna några sekunder
            åt ersättningsnivåerna på ett ömsesidigt sätt. Jag noterar Per
            Westerbergs bekymmer kring förtidspensioneringarna och nivåerna
            för människor. Men det är ändå så att som en lösning på detta
            vill Moderaterna sänka ersättningsnivåerna ytterligare, och det
            är väl bra att det framkommer i den här debatten. Ni vill ju ned
            till 70 % när det gäller sjukersättningen och sjukpenningen, och
            ni vill ned till 60 % när det gäller förtidspensioneringarna,
            sämre SGI och så vidare därmed var detta sagt.
          </note>
          <note>
            Jag hann inte med heltidsfrågan. Jag undrar om Per Westerberg
            ändå inte tar in den frågan alldeles för tidigt i det här sammanhanget
            men kör för det.
          </note>
          <note>
            Det finns ett utredningsförslag om rätt till heltid. Jag är helhjärtat
            inställd på att under våren kunna lägga fram ett förslag om förstärkt
            rätt till heltid. Hur det förslaget ska se ut återkommer vi till.
            Remisstiden har i det här läget nätt och jämt gått ut.
          </note>
          <note>
            Men, Per Westerberg, det är inte förbud mot deltid som någon
            tänker sig föreslå och allra minst jag, utan det är rätt till
            heltid om detta är möjligt med hänsyn till verksamheten och verksamhetens
            art. Det blir inget förbud mot deltid. Deltid måste finnas, och
            deltid ska finnas. Människor vill ha deltid. Verksamheter kräver
            deltid. Allt detta är den ena delen av saken.
          </note>
          <note>
            Samtidigt finns det det får jag ändå påpeka ett problem på arbetsmarknaden
            som Per Westerberg inte låtsas om, nämligen att en miljon människor
            jobbar deltid. I varje fall 200 000, framför allt kvinnor, vill
            inget hellre än arbeta mera. Problemet är att vi har människor
            som inte får gå upp i arbetstid trots att verksamheten sannolikt
            möjliggör ett heltidsarbete. Dålig organisation på arbetsplatserna
            gör att framför allt kvinnor, särskilt unga kvinnor, får dåliga
            anställningar som man inte kan leva på och som ger dålig SGI och
            dålig pension i framtiden. Det där är ett problem som vi vill
            lösa. Men jag noterar att i varje fall Per Westerberg inte vill
            göra det.
          </note>
          <note>
            Jag har också noterat att Per Westerberg lyssnade på föregående
            interpellationsdebatt där jag noga redogjorde för de brister som
            fortfarande finns när det gäller rehabilitering. Jag kan upprepa
            att alltför många får för lite stöd och för sent i rehabiliteringsprocessen.
            Där ligger nu fokus. Vi har en rad åtgärder i gång för att förbättra
            detta. Det är möjligt att förbättra, och det är min absoluta övertygelse
            att det också, precis som när det gäller sjukskrivningsvolymerna,
            går att komma till rätta med det här. Det är inte acceptabelt
            att människor trillar mellan stolarna, mellan myndigheterna. Detta
            vill jag ändra på.
          </note>
          <note type="speaker">
            Anf. 19 Förste vice talman PER WESTERBERG (m):
          </note>
          <note>
            Herr talman! Det vill jag också ändra på, av naturliga skäl.
          </note>
          <note>
            Först vill jag bara kommentera ersättningsnivåerna, herr talman.
            Vad både Arbetslivsinstitutet och jag är ute efter är vad som
            gäller när man håller på att passera den gräns där nästan inga
            kommer tillbaka till arbetet. Då måste det finnas någonting som
            händer med ersättningsnivån också. Man kan diskutera om det skulle
            vara efter två månader, som Försäkringskassan kanske talar om,
            efter sex månader som jag har talat om eller efter ett år som
            Arbetslivsinstitutet som talar om. Eller också ska det vara i
            samband med förtidspension inom ett år, som nuvarande regelverk
            talar om. Man måste möjliggöra att det skapas ett tryck från alla
            intressenter att hjälpa människor tillbaka till arbete. Det är
            det som det handlar om.
          </note>
          <note>
            Jag tycker att det finns ett mått av systemfel i förtidspensionen
            i och med att den ofta nog är bra i början, men tenderar att bli
            dålig med åren. Jag har ännu inte fått svar av statsrådet på frågan
            om ifall han tycker att det är rimligt att man ska kunna tjäna
            på att vara sjukskriven eller förtidspensionerad jämfört med att
            arbeta. För mig är det självklart att arbete alltid ska löna sig.
          </note>
          <note>
            Sedan kommer vi tillbaka till alla dem som är långtidssjukskrivna
            eller förtidspensionerade i dag. Det kanske rör sig om 300 000400
            000 personer som kan jobba halvtid enligt Försäkringskassans bedömning.
            För mig är det alldeles uppenbart att det är halvtidsjobb som
            de ska ha då. Det är det man måste göra rehabiliteringsinsatser
            för. Jag kan inte förstå varför man inte använder de pengar som
            man har kvar på anslagen till insatser. Varför försöker man inte
            få in dem de första månaderna? Varför gör man inte mer när det
            gäller företagshälsovården för att få en professionell hanterare
            på det området?
          </note>
          <note>
            Jag kan inte heller förstå resonemanget om att man alltid har
            rätt till heltidsjobb. Om statsrådet gjorde begränsningen till
            stora företag där det är möjligt så skulle jag kunna förstå det.
            Men jag lever bland mängder av småföretag där ett nytt heltidsjobb
            i stället för ett deltidsjobb samtidigt leder till ett avsked.
            Det är inte någon bra lösning.
          </note>
          <note type="speaker">
            Anf. 20 Statsrådet HANS KARLSSON (s):
          </note>
          <note>
            Herr talman! Det gäller frågan om att tjäna på försäkringsnivåerna.
            De är inte konstruerade så att man ska ha högre ersättning när
            man är sjukskriven än när man arbetar, eller för den skull när
            man är förtidspensionerad. Jag påstår att det inte heller är så.
            Ingen tjänar på att vara sjukskriven eller ha förtidspension.
            Det är ett fiktivt problem som Per Westerberg pratar om.
          </note>
          <note>
            När det gäller ersättningsnivåerna ska vi enligt min uppfattning
            inte ha någon stupstock i sjukförsäkringen. Vi ska inte ha en
            bortre gräns för hur länge man har rätt till sjukpenning. Det
            får vägas av med hänsyn till den sjukdom man har, det behov av
            rehabilitering som man har och den arbetsförmåga som man har.
            Konsekvenserna blir förödande för den enskilde om man har en bortre
            gräns och rycker undan försörjningen på ett abrupt sätt. Så ska
            vi inte ha det.
          </note>
          <note>
            Vårt arbete med sjukförsäkringen och sjukskrivningarna har också
            visat att vi inte behöver försämra ersättningsnivåerna. Vi behöver
            inte försämra villkoren. Vi kan till och med kosta på oss att
            förbättra dem tack vare att vi och andra har varit framgångsrika
            i den här processen.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:271 om dubbelt utanförskap
            för kvinnor med funktionshinder
          </note>
          <note type="speaker">
            Anf. 21 Statsrådet HANS KARLSSON (s):
          </note>
          <note>
            Herr talman! Erik Ullenhag har frågat mig vilka åtgärder jag
            avser att vidta för att motverka det dubbla utanförskapet som
            drabbar kvinnor med funktionshinder.
          </note>
          <note>
            Erik Ullenhag berör Socialstyrelsens lägesrapport om handikappomsorgen
            som bland annat är en analys i ett könsperspektiv. Rapporten berör
            ett flertal olika politikområden, bland annat arbetsmarknadspolitiken
            och delar av socialpolitiken som är mina ansvarsområden.
          </note>
          <note>
            Jag vill börja med att kommentera Erik Ullenhags önskemål om
            att avskaffa arbetsgivarnas medfinansieringsansvar för sjukpenningen.
          </note>
          <note>
            Risken för att funktionshindrade och kroniskt sjuka ska sorteras
            bort vid nyanställning kan självfallet inte negligeras. Denna
            risk finns tyvärr oavsett medfinansiering eller inte. Det är därför
            vi har en lag om förbud mot diskriminering i arbetslivet på grund
            av funktionshinder.
          </note>
          <note>
            När det gäller gruppen funktionshindrade ser jag inte någon orsak
            till bortselektering på grund av medfinansieringen. Det finns
            knappast någon anledning att anta att en arbetssökande med funktionshinder
            löper större risk att bli långtidssjukskriven än andra arbetssökande.
          </note>
          <note>
            I den nya lagstiftningen ingår ett högriskskydd för personer
            med kroniska sjukdomar som innebär att dessa personer efter ansökan
            kan undantas från medfinansieringen.
          </note>
          <note>
            Personer med funktionshinder som medför nedsatt arbetsförmåga
            är sysselsatta i klart mindre omfattning än personer utan funktionshinder.
            Männen är sysselsatta i större utsträckning än kvinnorna, vilket
            också är fallet för män och kvinnor som inte har ett funktionshinder.
          </note>
          <note>
            Detta framgår av SCB:s rapportering om utvecklingen på arbetsmarknaden
            för personer med funktionshinder som presenteras vartannat år.
          </note>
          <note>
            Inom arbetsmarknadspolitiken finns ett anslag som finansierar
            särskilda insatser för personer med funktionshinder som medför
            nedsatt arbetsförmåga. Avsikten är att kompensera och kanske till
            och med undanröja de svårigheter i ett arbete som ett funktionshinder
            kan medföra. Arbetsförmedlingen har möjligheten att både ge individen
            och arbetsgivaren olika stöd för att en anställning ska komma
            till stånd. Arbetsförmedlingen har dessutom att prioritera dem
            som har det svårast på arbetsmarknaden när det gäller alla övriga
            program.
          </note>
          <note>
            Under 2005 hade till exempel nästan 62 000 personer med funktionshinder
            anställning med lönebidrag.
          </note>
          <note>
            För närvarande finns 21 900 personer med funktionshinder anmälda
            som arbetslösa på arbetsförmedlingen. Av dessa är 9 500 kvinnor
            och 12 400 män eller 43 % kvinnor och 57 % män. Under 2005 var
            det 32 300 arbetssökande med funktionshinder som fick någon form
            av anställning genom arbetsförmedlingen. Av dem var just 57 %
            män och 43 % kvinnor. Med dessa siffror vill jag peka på att utfallet
            av arbetsförmedlingens insatser har resulterat i att gruppen får
            arbete i förhållande till sin andel av dem som är arbetslösa.
          </note>
          <note>
            Kvinnorna får vissa av de arbetsmarknadspolitiska programmen
            i större utsträckning än männen. Det gäller till exempel bidrag
            till arbetshjälpmedel, särskilt bidrag till start av näringsverksamhet
            och även arbetslivsinriktad rehabilitering. Männen dominerar i
            anställning med lönebidrag men kvinnorna förefaller ha mer omfattande
            nedsättning av arbetsförmågan eftersom deras arbetsgivare får
            högre bidragsnivåer.
          </note>
          <note>
            Funktionshindrade som grupp ska prioriteras av arbetsförmedlingen
            när det gäller arbetsmarknadspolitiska program, och så sker också.
            Kvinnorna prioriteras också totalt sett i högre omfattning än
            männen.
          </note>
          <note>
            Jag tycker som Erik Ullenhag att det finns anledning att vara
            vaksam på hur samhällets resurser fördelas mellan könen. Det är
            inte bara fråga om en generell rättvis fördelning, utan fördelningen
            ska vara rättvis utifrån det faktiska behov som kvinnor och män
            har. Jag vet att det kan bli bättre på den punkten.
          </note>
          <note>
            Då Erik Ullenhag, som framställt interpellationen, anmält att
            han var förhindrad att närvara vid sammanträdet medgav talmannen
            att Gabriel Romanus i stället fick delta i överläggningen.
          </note>
          <note type="speaker">
            Anf. 22 GABRIEL ROMANUS (fp):
          </note>
          <note>
            Herr talman! På Erik Ullenhags och mina vägnar ber jag att få
            tacka för svaret. Det innehåller en del som visar att vi är överens,
            men också en del oroande inslag. Jag återkommer till detta.
          </note>
          <note>
            När interpellanten och jag talar om en risk för ett dubbelt utanförskap
            för kvinnor är det därför att vi fortfarande har en könsdiskriminering
            på vår arbetsmarknad. Man kan uttrycka detta på många sätt. Kvinnor
            blir ibland något av en arbetskraftsreserv på vissa områden. När
            vi har hög arbetslöshet drabbar det därför kvinnorna hårdare.
          </note>
          <note>
            Dessutom vet vi att det är svårt för människor med funktionshinder
            att komma in på arbetsmarknaden. Även där kan man tala om att
            ifall vi allmänt sett har hög arbetslöshet så drabbar det naturligtvis
            de funktionshindrade hårdare. Det bekräftas av Socialstyrelsens
            rapport som Erik Ullenhag hänvisar till i sin interpellation.
            Dessutom får kvinnor i högre utsträckning ett stöd som är mer
            passiviserande de får ersättning utan att bli aktiverade eller
            engagerade i arbetslivet medan männen får ett mer aktivitetsinriktat
            stöd, som leder till anställning.
          </note>
          <note>
            Den viktigaste åtgärden för att komma till rätta med detta är
            naturligtvis att få bättre fart på arbetsmarknaden i stort och
            att ta bort de hinder som finns för företagen så att de vågar
            anställa människor som varit sjuka i stället för att vara rädda
            för att de ska bli sjuka igen. Då säger statsrådet, helt riktigt,
            att man inte kan negligera risken för att funktionshindrade och
            kroniskt sjuka sorteras bort vid nyanställning. Däremot ser han
            ingen risk för att detta skulle kunna ske oftare när det gäller
            personer med funktionshinder än andra. Det gäller alltså risken
            att arbetsgivaren tror att de kan bli sjuka. Ja, man kan ju möjligen
            hoppas att det objektivt sett är så att en person som har ett
            funktionshinder inte löper större risk att bli långtidssjuk än
            andra, men frågan är om företagen inser detta.
          </note>
          <note>
            Jag skulle tro att de flesta som anställer människor ute i arbetslivet
            inte så noga skiljer på begreppen funktionshindrad och människa
            som ofta varit sjuk. Dessutom kan sjukdom leda till funktionshinder.
            Jag är rädd för att de som ska anställa människor inte skiljer
            på begreppen. Vi vet också att de i sin anställningspolitik påverkas
            av medfinansieringen. Numera erkänner väl alla att det också drabbar
            funktionshindrade. Min fråga är därför om statsrådet har några
            undersökningar som tyder på att det inte är så. Det normala är
            väl, tyvärr, att vi får anta att just medfinansieringen faktiskt
            också drabbar funktionshindrade när det gäller deras möjligheter
            att få anställning.
          </note>
          <note>
            Det är givetvis bra att statsrådet instämmer i att man måste
            vara vaksam beträffande fördelningen av resurserna. Det tråkiga
            är att det inte verkar som om statsrådet tänker vidta några ytterligare
            åtgärder. Det är bra att vara vaksam, men det måste också leda
            till något.
          </note>
          <note type="speaker">
            Anf. 23 ULRIK LINDGREN (kd):
          </note>
          <note>
            Herr talman! Jag vill tacka för svaret och även tacka för en
            angelägen interpellation av Erik Ullenhag.
          </note>
          <note>
            Vi har anledning att tro att bristen på jämställdhet mellan män
            och kvinnor också slår igenom när det gäller män och kvinnor med
            funktionshinder och deras möjligheter och svårigheter på arbetsmarknaden.
            Jag har tidigare ställt en fråga till socialminister Berit Andnor
            om vad hon ska göra för att öka stödet till funktionshindrade
            kvinnor, detta med tanke på Socialstyrelsens rapport om handikappomsorgen
            för 2005. Statsrådet svarar att vi ska öka kunskapen. Det är naturligtvis
            alltid rätt att säga det. Hon säger också att myndigheter getts
            i uppdrag att komma till rätta med både funktionshindrade kvinnors
            och mäns tillgång till insatser, bland annat på arbetsmarknaden.
          </note>
          <note>
            I regleringsbrevet för 2006 finns uppdrag utdelat till myndigheter.
            Myndigheterna ska redovisa vilka åtgärder som vidtagits för att
            stödja, som det heter, jämställdhetsintegreringen inom socialtjänsten.
            Hon avslutar sitt svar med att hon ska återkomma med regeringens
            uppföljning av handikappolitiken i mars i år. Nu är det mars.
            Min första fråga blir därför: Har statsrådet Hans Karlsson något
            att bidra med i den uppföljningen vad gäller de funktionshindrade
            kvinnornas möjligheter till en förbättrad situation på arbetsmarknaden?
            Förutsättningen för att få i gång åtgärder är förstås att statsrådet
            delar bedömningen att kvinnor med funktionshinder har tuffare
            villkor på arbetsmarknaden än män med funktionshinder.
          </note>
          <note>
            Socialstyrelsen redovisar i sin rapport att män oftare har lönebidrag
            inom Samhall medan kvinnor i högre grad har sjuk- och aktivitetsersättning.
            Av det drar Socialstyrelsen slutsatsen att män verkar ha mer aktiverande
            insatser än kvinnor. Insatserna för kvinnorna är passivare. Följden
            av att inte ha en plats på arbetsmarknaden är inte enbart sämre
            ekonomi utan enligt Socialstyrelsen finns det också en tendens
            att socialtjänsten blir den som får ansvaret för sysselsättningen.
            Det i sin tur innebär att det inte blir en sak för hela Myndighets-Sverige
            att ordna aktivitet, och helst arbete, för bland annat kvinnor
            med funktionshinder.
          </note>
          <note>
            Jag undrar därför om statsrådet delar den bedömning som Socialstyrelsen
            gjort i sin granskning, nämligen att kvinnor med funktionshinder
            verkar ha en klart svagare position på arbetsmarknaden. Av statsrådets
            skriftliga svar kan man tro att nästan allt är väl. Kvinnor prioriteras
            totalt sett i högre omfattning än männen. Drar statsrådet av detta
            slutsatsen att det egentligen är bra som det är? Det finns i slutet
            av svaret en brasklapp som säger att jag vet att vi kan bättra
            oss.
          </note>
          <note>
            Föreligger det enligt statsrådet ett problem med tanke på Socialstyrelsens
            rapport om bland annat funktionshindrade kvinnors situation på
            arbetsmarknaden? Vilka ytterligare åtgärder kommer uppföljningen
            av handikappolitiken nu i mars att redovisa på det här området?
          </note>
          <note type="speaker">
            Anf. 24 Statsrådet HANS KARLSSON (s):
          </note>
          <note>
            Herr talman! Jag vill börja med frågan om medfinansieringen och
            risken för selektering. Gabriel Romanus säger som svar på mitt
            svar att det vore gott och väl om funktionshindrade inte hade
            benägenhet att vara mer sjuka än andra. Det tror jag heller inte
            att de är. Jag tror emellertid att vi har ett problem, nämligen
            arbetsgivarnas fördomar om hur det kan vara. Jag kan hålla med
            om att ifall arbetsgivarna agerar utifrån sina dunkla fördomar
            får det naturligtvis effekt, men då får vi angripa fördomarna
            i stället för regelverket. Det kan vi väl hjälpas åt att göra,
            Gabriel Romanus.
          </note>
          <note>
            Det är märkligt att inte det högkostnadsskydd som finns för dem
            som har kroniska sjukdomar används mer. Det finns till just för
            att arbetsgivaren inte ska behöva ha medfinansieringsansvaret
            för den som har en sjukdom som ger återkommande sjukskrivningar.
            Vi får därför hjälpas åt att propagera även för det. I övrigt
            har medfinansieringen varit synnerligen produktiv både när det
            gällt att få i gång förebyggande åtgärder och att vidta åtgärder
            för att människor som är sjukskrivna ska komma tillbaka. Dessutom
            innebar det för de allra flesta företag en ekonomisk succé när
            vi införde den.
          </note>
          <note>
            Gabriel Romanus undrar om det finns några undersökningar som
            styrker min tes. Nej, det gör det inte, men just för att vi mer
            exakt ska få reda på hur det förhåller sig så att vi slipper debattera
            det; det är inte bra att behöva gissa har vi nu gett två universitet
            samt IFAU uppdraget att titta på effekterna av medfinansieringen.
            Det finns en rad olika ingångar i den studien. En gäller effekterna
            på arbetsgivarens rehabiliteringsansvar. Har det blivit något
            mer eller inte? En annan gäller konsekvenserna för småföretag
            och en tredje just effekterna på jämställdhet och också selektering.
            Tids nog får vi kanske mer underbyggda svar än vad vi kan prestera
            här i dag.
          </note>
          <note>
            Jag tittade i Folkpartiets förslagslåda när det gäller funktionshindrade
            och arbetsmarknadspolitiken men kunde inte hitta något som var
            spännande. Jag kunde inte hitta något över huvud taget som handlade
            om frågor om hur man stärker funktionshindrade på arbetsmarknaden.
            Kanske är det jag som inte har hittat det som eventuellt finns
            där.
          </note>
          <note>
            Sedan till Ulrik Lindgrens fråga. Frågan var: Vad tycker statsrådet
            egentligen? Har kvinnor sämre tillgång till arbetsmarknadspolitiska
            åtgärder? Ja, jag delar den uppfattning som kom till uttryck i
            den här studien. Det är så. Jag vet ganska väl hur det ser ut.
            Jag kan återkomma till det i mitt nästa inlägg. Det är inte så
            bra som det kan förefalla om man bara tittar på hela gruppen totalt.
            Om man tittar på de olika arbetsmarknadspolitiska åtgärderna finner
            man att det inte ser bra ut i vissa delar. Och jag ska återkomma
            till vad vi vill göra åt det.
          </note>
          <note type="speaker">
            Anf. 25 GABRIEL ROMANUS (fp):
          </note>
          <note>
            Herr talman! Ett första steg är naturligtvis att man erkänner
            att något kan vara ett problem. Det steget har vi då kanske gemensamt
            tagit. Statsrådet säger ju att det kan vara så att en del personer
            sorteras bort, men det beror i så fall på arbetsgivarnas fördomar,
            och då bör man angripa dem. Ja, självklart är det så. Men det
            som är viktigt är väl att statsrådet också är medveten om att
            den här medfinansieringen rent allmänt leder till en bortsortering
            av personer som har varit sjuka mycket och som därför betraktas
            som en risk av den som ska anställa. Det är någonting som har
            omvittnats från så många håll att man väl inte kan bortse från
            det längre.
          </note>
          <note>
            Det är klart att jag delar uppfattningen att personer som har
            funktionshinder ofta kan vara oerhört pålitliga som arbetstagare,
            och man behöver inte alls riskera att de blir sjuka oftare eller
            längre. Det är bra att vi också är överens om att man inte vet
            hur det är med den saken. Man kan tro, till exempel, att människor
            som har utvecklat funktionshinder efter att ha varit sjuka ofta
            sorteras bort. Jag tycker att det är bra att det blir en undersökning
            av detta. Det ser jag fram emot, så att vi får ett bättre underlag
            att stå på här.
          </note>
          <note>
            Jag tycker också att det vore bra om statsrådet medgav att det
            är oroande om stödet till funktionshindrade kvinnor är mera inriktat
            på ett passivt stöd än vad det är när det gäller män. Det är bra
            att män får ett stöd som är aktivitetsinriktat, men det borde
            naturligtvis också i lika hög grad, minst, gälla kvinnor.
          </note>
          <note>
            Nu frågar statsrådet vad Folkpartiet har för politik. Det är
            klart att jag inte har utrymme att utveckla det nu. Jag kan bara
            helt kort hänvisa till att man i den gemensamma alliansens program
            som nyligen har framlagts pekar på, som en sådan här sak, att
            personer med funktionshinder som startar eget bör ges möjligheter
            att ansöka om och prövas för lönebidrag i egen anställning. Det
            kan vara en liten konkret sak. Men det är klart att vi har en
            handikappolitik som jag, eller någon annan från vårt håll, i annat
            sammanhang kommer att utveckla.
          </note>
          <note>
            Avslutningsvis vill jag ändå en gång till ställa ungefär samma
            fråga som Ulrik Lindgren ställde. I svaret så säger statsrådet
            att vi kan bli bättre. Det finns anledning att vara vaksam på
            hur samhällets resurser fördelas mellan könen, och vi kan bli
            bättre på den punkten. Ja, den fråga man ställer är naturligtvis:
            Hur ska vi bli bättre? Eller som interpellanten frågade: Vilka
            åtgärder avser statsrådet att vidta? I interpellationssvaret finns
            inte några nya åtgärder angivna. Nu har vi fått höra om en åtgärd
            som jag tycker är bra, nämligen att man ska göra en undersökning
            och se hur medfinansieringen slår i olika avseenden. Det tycker
            jag är en utmärkt åtgärd. Men den måste också leda till någonting
            för de personer som detta gäller. För de kvinnor som är drabbade
            av risken för dubbelt utanförskap är det bra att man bekräftar
            detta i en undersökning till. Men det är ännu bättre om statsrådet
            och regeringen, som ju har ansvaret till skillnad från oppositionspartierna,
            också har några åtgärder att komma med när man ännu en gång får
            svart på vitt på att de här problemen finns.
          </note>
          <note type="speaker">
            Anf. 26 ULRIK LINDGREN (kd):
          </note>
          <note>
            Herr talman! Då tycker jag att vi i alla fall har klarhet om
            del ett här, nämligen att statsrådet delar bedömningen att kvinnor
            med funktionshinder har sämre position, sämre möjligheter i Myndighets-Sverige,
            än män med funktionshinder på arbetsmarknaden.
          </note>
          <note>
            När det däremot gäller min andra fråga om innehåll i regeringens
            uppföljning av handikappolitiken, som jag gissar ska presenteras
            vilken dag som helst i mars månad, har vi i alla fall inte ännu
            fått något besked i den här debatten.
          </note>
          <note>
            För Kristdemokraterna är det oerhört viktigt att man får den
            ordinarie arbetsmarknaden att fungera så bra som möjligt, så att
            kvinnor med funktionshinder också får plats på den, inte bara
            övriga. Det ska vara förenklade regler. Det ska inte vara ett
            helt företag att driva ett företag. Det är viktigt att inte samhället
            ska behöva kompensera med så oerhört mycket åtgärder utöver detta.
            Fungerar arbetsmarknaden väl slipper samhället förstås lindrigare
            undan vad det gäller åtgärder. Men när åtgärder måste sättas in
            tycker vi att det är viktigt med sänkta arbetsgivaravgifter för
            nyanställningar. Och när vi måste sätta in ännu starkare åtgärder
            är det viktigt med stöd till anställning. Och alliansen och Kristdemokraterna
            har lyft fram att vi måste ha fler lönebidragsanställningar, inklusive,
            som Gabriel Romanus presenterade, för egenföretagare. Framför
            allt får vi inte motverka, hindra, anställningar av funktionshindrade
            som jag menar att medfinansieringen medför.
          </note>
          <note>
            Det är märkligt att en minister kan stå här och säga att det
            knappast finns anledning att anta att en arbetssökande med funktionshinder
            löper större risk att bli långtidssjukskriven än andra arbetssökande.
            Det är märkligt eftersom det ligger i en mängd funktionshinders
            karaktär att de medför mer sjukskrivning, och ofta är det förenat
            med kronisk sjukdom att vara funktionshindrad. Detta ger naturligtvis
            mer sjukskrivning. Men hur som helst är huvudfrågan: Vilken ska
            inriktningen vara? Ska vi ta risker med funktionshindrade på arbetsmarknaden,
            eller ska vi försöka undvika risker? Ja, rimligen borde alla ansträngningar
            vara inriktade på att förhindra att funktionshindrade slås ut
            på arbetsmarknaden.
          </note>
          <note type="speaker">
            Anf. 27 Statsrådet HANS KARLSSON (s):
          </note>
          <note>
            Herr talman! Jag skulle kunna räkna upp många olika insatser
            i arbetsmarknadspolitiken där kvinnor har lägre andel än män.
            Det gäller enskilda delar. Så ser det ut. Det är väl onödigt att
            uppta tid med ytterligare sifferexercis i fråga om detta. Men
            man ser att kvinnorna är underrepresenterade när det gäller lönebidragsanställningar.
            Man ser att kvinnorna är underrepresenterade när det gäller arbetsmarknadsutbildning,
            alltså kvinnor med funktionshinder.
          </note>
          <note>
            Det räcker inte, menar jag, att vi bara ser att det är så. Det
            behöver inte betyda i och för sig att det är fel. Däremot indikerar
            det att det finns skäl att titta på varför kvinnor är underrepresenterade
            när det gäller vissa delar och om det är sakligt motiverat med
            hänsyn till en funktionsnedsättning som finns eller något annat.
            Det är det som är det viktiga. Därför det är mitt första svar
            på frågan om vad regeringen tänker göra har vi i regleringsbrevet
            gett Ams uppdraget att fokusera på könsuppdelningen på arbetsmarknaden
            generellt, inklusive åtgärdsprogrammen för funktionshindrade.
            Dessutom ska Ams redovisa till regeringen hur det ser ut mera
            precist. Man ska också det är det viktiga identifiera de hinder
            som kan finnas för att kvinnor inte kommer i åtnjutande av program
            eller andra insatser på det sätt som man önskar.
          </note>
          <note>
            Sedan har vi, som herrarna väl känner till, precis infört ett
            helt nytt system för funktionshindrade och stöden till de personerna.
            Det är trestegsmodellen där man får kartläggning och vägledning.
            En utvecklingsanställning kan komma till stånd för att utröna
            vilken arbetsförmåga man har och om det behövs ytterligare subventionering
            för en anställning. Det tredje steget är trygghetsanställningen
            eller en samhallsanställning. Det ska vi inte bortse från. Det
            är en betydande del i regeringens arbete för att just förbättra
            arbetsmöjligheterna för funktionshindrade.
          </note>
          <note>
            Låt mig slutligen säga någonting om det som möjligen kommer i
            skrivelsen till riksdagen om uppföljningen av den nationella handlingsplanen
            för handikappolitiken. Där kommer jämställdhetsperspektivet att
            uppmärksammas inom det handikappolitiska området. Det har inte
            gjorts tidigare. Man kan tro att skälet är att den diskriminering
            som sker på grund av funktionshinder har varit så påfallande att
            det kan ha hamnat i bakgrunden att det också förekommer diskriminering
            på grund av kön.
          </note>
          <note>
            Fru talman! Det vill vi å det bestämdaste ändra på om det visar
            sig att det är så.
          </note>
          <note type="speaker">
            Anf. 28 GABRIEL ROMANUS (fp):
          </note>
          <note>
            Fru talman! Det som statsrådet säger nu är en illustration av
            risken för detta dubbla utanförskap. Kvinnor har lägre andel på
            många områden. Det som var uppmuntrande i det här svaret, och
            som såvitt jag kan se inte finns i det ursprungliga svaret, är
            att regeringen nu har gett Ams ett uppdrag att fokusera på uppdelningen
            på arbetsmarknaden för både icke-funktionshindrade och funktionshindrade.
            Vi får hoppas att det sedan också leder till åtgärder.
          </note>
          <note>
            I det förra inlägget sade statsrådet att medfinansieringen har
            blivit en succé. Det beror naturligtvis på vilka definitioner
            man använder. Man kan väl ändå inte förneka att medfinansieringen
            för många företag och de som anställer har lett till en sortering
            av människor så att man undviker att ta risker med personer som
            har varit sjukskrivna. Det kan i vissa fall vara personer med
            ett handikapp. Det tror jag inte att någon i dag förnekar. Att
            då kalla det för en succé är kanske att ställa saker och ting
            på huvudet lite grann.
          </note>
          <note>
            Man ska försöka att vara glad för det lilla. Jag ser fram emot
            skrivelsen som nu kommer om handikappolitiken i stort. Den kan
            vi kanske med gemensamma krafter, fru talman och alla andra, skärskåda
            från den här synpunkten. Lever den upp det som statsrådet sade
            om att könsperspektivet kommer att tas på större allvar är det
            bra. Regeringen kan vara förvissad att vi kommer att granska detta
            mycket noga. I den mån vi inte är nöjda kommer det ytterligare
            förslag från vår sida.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2005/06:274 om arbetsmarknaden och
            utvecklingen i Gävleborg
          </note>
          <note type="speaker">
            Anf. 29 Statsrådet HANS KARLSSON (s):
          </note>
          <note>
            Fru talman! Ragnwi Marcelind har frågat statsrådet Ulrica Messing
            vilka åtgärder hon avser att vidta för att komma till rätta med
            krissituationen i Gävleborg och för att förhindra att alltfler
            unga under 25 år hamnar i arbetslöshetens utanförskap. Arbetet
            inom regeringen är så fördelat att det är jag som ska svara på
            frågan.
          </note>
          <note>
            Arbetsmarknaden är mycket bekymmersam i Gävleborgs län med landets
            högsta arbetslöshet. Det finns dock tecken på att de negativa
            trenderna börjar vända i länet. Antalet lediga jobb har ökat i
            länet. Ökningen i Gävleborgs län är starkare än i riket.
          </note>
          <note>
            Inom arbetsmarknadspolitiken, som jag ansvarar för, har en rad
            åtgärder vidtagits genom det jobbpaket som regeringen har beslutat
            om för 2006 och 2007. Jag vet att arbetsförmedlingarna sedan årsskiftet
            jobbar för fullt med de nya insatserna såsom plusjobb, utbildningsvikariat,
            lärlingsplatser för ungdomar och akademikerjobb. Dessa insatser
            har ännu inte gett full effekt, men de kommer att påverka arbetsmarknaden
            positivt i hela landet och i Gävleborgs län.
          </note>
          <note>
            I budgetpropositionen för 2006 aviserade regeringen förstärkta
            och utökade insatser för ungdomar. Bland annat aviserades ytterligare
            medel för feriearbeten för gymnasieungdomar. För arbetslösa ungdomar
            i åldern 2024 år förstärktes insatserna med allmänt anställningsstöd
            redan från sex månaders inskrivningstid. Regeringen har också
            tidigare avsatt resurser för fler folkhögskoleplatser för att
            kunna bereda plats åt arbetslösa ungdomar.
          </note>
          <note>
            Regeringen har också gjort en särskild satsning för södra Norrlandskusten.
            I denna satsning finns bland annat ett projekt för lärlingsplatser
            som i första hand ska riktas mot ungdomar.
          </note>
          <note>
            Inom andra politikområden genomförs också en rad mer långsiktiga
            satsningar för länet. Det är bland annat utbyggnad av vägar och
            järnväg och andra lokala investeringsprojekt såsom Testbädd Gävleborg
            samt utökning av utbildningsplatser vid Högskolan i Gävle. Inom
            regional utvecklingspolitik genomförs långsiktiga strategiska
            satsningar i länet, bland annat inom ramen för det regionala tillväxtprogrammet.
            Detta program är lokalt och regionalt förankrat och regionen har
            själv gjort sina prioriteringar.
          </note>
          <note>
            Samtliga regeringens satsningar för länet har skapat en bra grund
            för att minska arbetslösheten och öka sysselsättningen i länet.
          </note>
          <note type="speaker">
            Anf. 30 RAGNWI MARCELIND (kd):
          </note>
          <note>
            Fru talman! Jag tackar Hans Karlsson för svaret på en mycket
            angelägen fråga om arbetsmarknadssituationen i Gävleborg. Det
            är egentligen bara den verklighetsbeskrivning som finns inledningsvis
            som jag kan hålla med om. Därefter gör ministern det som väl var
            väntat. Han beskriver situationen i Gävleborgs län lite lättvindigt
            som en arbetsmarknad som har vänt.
          </note>
          <note>
            Mitt hemlän har de sämsta siffrorna i hela landet. Omkring 10
            000 gävleborgare är öppet arbetslösa. Enligt en rapport från TCO
            som presenterades nyligen har Gävleborg 54 000 personer i arbetsför
            ålder som av olika skäl står utanför arbetsmarknaden. Det är 20
            % av befolkningen.
          </note>
          <note>
            Det är ingen ny situation, även om siffrorna marginellt förändras
            av och till. Under flera år har jag vid mängder av tillfällen
            försökt att lyfta frågan om behovet av åtgärder för att komma
            till rätta med den höga arbetslösheten och då inte minst bland
            ungdomar i Gävleborg.
          </note>
          <note>
            I februari i år var visserligen 19 färre utan jobb än vid samma
            tid förra året. Men det är ändå alldeles för många utanför arbetsmarknaden.
            Olika insatser har lovats, men antingen har de inte genomförts
            eller också har de inte haft någon effekt.
          </note>
          <note>
            Hans Karlsson presenterade särskilda insatser för Norrlandskusten
            i september 2004. Enligt löftet då skulle de förändra arbetsmarknadssituationen
            för mitt län. Men vad har hänt? Det har bara blivit värre och
            värre.
          </note>
          <note>
            Vi kan konstatera att efter elva år med regeringen Persson och
            nästan hundra år av socialdemokratiskt styre i merparten av Gävleborgs
            kommuner ligger länet sämst till i allt som är mätbart.
          </note>
          <note>
            I interpellationssvaret kan ministern enbart peka på det som
            han och Socialdemokraterna har som svar på den höga arbetslösheten,
            nämligen åtgärder av olika slag. Närmare 40 000 ungdomar är i
            dag arbetslösa i Sverige. Det är en ökning med 30 % sedan valet
            år 2002.
          </note>
          <note>
            Gävleborg är värst drabbat med 16,7 %, och i Söderhamn är 23
            % av de unga utanför arbetsmarknaden. Antalet ungdomar i Amsåtgärder,
            antalet långtidsarbetslösa och antalet deltidsarbetslösa ökar.
          </note>
          <note>
            Från den 1 januari 2006 finns de så kallade plusjobben. Det är
            en åtgärd som har fått mycket kritik. 6 miljoner kronor ska användas
            för att gömma undan 20 000 arbetslösa under två års tid.
          </note>
          <note>
            Det anmärkningsvärda med förslaget är att efter de två åren är
            plusjobbaren inte berättigad till en ny a-kasseperiod. De flesta
            kommer att vakna upp på samma plats i livet där de stod när perioden
            började, utan en chans till en ny a-kasseperiod, utan anställning
            och utan vidareutbildning. På grund av den politik som Hans Karlsson
            bedriver cementeras en situation där allt färre svenskar har ett
            riktigt jobb att gå till.
          </note>
          <note>
            Det är inte i första hand friår eller plusjobb Gävleborgs län
            behöver. Vi behöver fler riktiga jobb. Gävleborg behöver fler
            i arbete för att kunna garantera välfärden. Därför skulle jag
            gärna vilja höra bortsett från det som sades i svaret, som inte
            var något bra svar vad ministerns nya recept är för att det ska
            bli någon effekt och inte att det ska bli som med de tidigare
            åtgärderna, nämligen att det inte har blivit den önskade effekten
            eftersom antalet arbetslösa enbart har ökat. För tillfället ser
            det visserligen ljusare ut och jag förstår att Hans Karlsson kommer
            att säga det med 19 fler i arbete än vad det var vid samma datum
            för ett år sedan.
          </note>
          <note type="speaker">
            Anf. 31 Statsrådet HANS KARLSSON (s):
          </note>
          <note>
            Fru talman! Det vi gör här i kammaren och i regeringen är att
            skapa nationell politik. Det är en nationell politik som ska fungera
            och tillgodose olika behov och som varierar från ort till ort
            och från region till region. Det är inte svårt att instämma i
            den svaga arbetsmarknadssituation som Gävleborg har haft under
            en lång tid. Jag fick möjlighet att lära känna Gävleborg på den
            tiden jag följde Ericssons nedläggningar i Gävle.
          </note>
          <note>
            Det är samtidigt nödvändigt att se hur utvecklingen förändras
            när det gäller både landet och enskilda län. Nu har vi en betydligt
            starkare arbetsmarknad på gång än vi har haft på länge. Ser vi
            till en viktig indikator på hur arbetsmarknaden utvecklas, nämligen
            lediga platser, är det en dramatisk skillnad i ökningstakt i Gävleborgs
            län jämfört med landet i stort. Den jämförelsen säger väl inte
            allt, men om vi tittar på perioden 2004/05 var ökningen av antalet
            lediga platser 14 % i landet och 22 % i Gävleborgs län. Tittar
            vi på 2005/06, det senaste året, var det 29 % ökning i landet
            och 41 % i länet. Det är klart att det kommer att ha betydelse.
            Det är en spegling av det som också händer i Gävleborgs län.
          </note>
          <note>
            Vi ska ta det lite lugnt när det gäller plusjobben. Det har varit
            en kritiserad åtgärd, men inte som arbetsmarknadspolitisk insats.
            Där är det tvärtom. Där välkomnar alla den typen av insats som
            just plusjobben innebär. Det som har kritiserats är att det har
            tagit för lång tid innan alla har kommit på plats. Skälet till
            att det har tagit tid är att kommuner eller de arbetsgivare som
            vill använda sig av plusjobben har en omsorgsfull rekryteringsprocess.
            De försöker hitta så rätt person som möjligt till de jobb som
            ska utföras, just i syfte att kunna fullfölja plusjobbsperioden
            med en reguljär anställning. Skälet till att det tar längre tid
            är att arbetsgivarna i högre grad än vad vi trodde är intresserade
            av att just behålla personerna efter de två åren. Var försiktig
            med omdömen om att detta handlar om att gömma undan arbetslösa.
            Det är en åtgärd som kommer att göra det möjligt för en stor del
            av de 20 000 som nu får plusjobb att faktiskt kunna stanna kvar
            på ett värdigt, bra arbete där man under tiden som man väntar
            på det reguljära jobbet har avtalsenlig lön och andra anställningsförmåner
            som sedan kan gå över till en reguljär anställning.
          </note>
          <note type="speaker">
            Anf. 32 RAGNWI MARCELIND (kd):
          </note>
          <note>
            Fru talman! Hans Karlsson får ursäkta om jag låter besviken,
            efter allt vi har sett och gått igenom i vårt län. Det har varit
            den ena insatsen, åtgärden och det ena paketet efter det andra.
            Det har inte visat sig att de har varit insatser av det slaget
            att de har gett en förändrad bild.
          </note>
          <note>
            Man kan se på siffror som man vill. De senaste siffrorna jag
            fick i går från Gävle kommun visar att det har blivit en bättre
            situation i Gävle kommun. Däremot har arbetstillfällena minskat
            ute i länet. Arbetslösheten har ökat i länet men det har däremot
            skett en vändning i Gävle, som är en större ort.
          </note>
          <note>
            Det har initialt visat sig, inte bara i mitt hemlän utan i kommun
            efter kommun som TT har granskat, finnas en stark kritik inte
            minst från Kommunal mot plusjobb. Här har det handlat om vilka
            arbeten som plusjobbarna ska sköta. I mitt län har man varit noga
            med att de får bara gå in och göra jobb som inte konkurrerar med
            det ordinarie arbetet, vilket har lett till att de är ute och
            går, lyssnar på radio och läser böcker. Det är inga jobb som de
            sedan kan bli fast anställda på inför framtiden. Det är oroväckande.
          </note>
          <note>
            Det finns dessutom en färsk studie från Gävle som inte överraskande
            visar att det är de som inte får godkända betyg i skolan som också
            i högre grad är arbetslösa och helt utanför arbetsmarknaden. Det
            är en av de andra sistaplatserna vi har i ligan i vårt län, nämligen
            att vi har den lägsta utbildningsnivån. Det är också ytterligare
            ett tecken på att den misslyckade politiken som bedrivs även på
            skolpolitikens område leder till massarbetslöshet hos ungdomar.
            Ungdomarna riskerar att i högre grad vara utan jobb. Då blir det
            konsekvenser på sikt inför deras livsframtid som kan vara nog
            så oroväckande när vi ser hur många som hamnar i drogmissbruk
            och kriminalitet.
          </note>
          <note>
            Om vi ska kunna garantera en god välfärd inför framtiden det
            tror jag att Hans Karlsson håller med mig om kan vi inte låna
            pengar för att öka på bidragen till arbetsmarknadspolitiska åtgärder.
            Vi måste hitta något annat än dessa stödpaket, inte minst för
            vårt län. Det krävs andra reformer av annat slag, där också skolundervisningen
            sker på ett sådant sätt att den leder till yrkesutbildningar inte
            minst i vårt län där vi har behov av yrkesutbildning i företagen.
          </note>
          <note>
            Det är inte fråga om att företagen inte vill växa i mitt län.
            En alldeles färsk undersökning som har gjorts visar att sju av
            tio företag vill växa. De vill anställa fler, men regelsystemet,
            skattesystemet och andra pålagor gör det omöjligt för företagen
            att växa. Det är där jag menar att åtgärderna behöver sättas in
            om vi på sikt ska garantera jobb till vårt län som blir kvar.
          </note>
          <note>
            Till sist vill jag ta upp frågan om de indragna pengarna från
            länsstyrelsen. Det pekar på ytterligare problem. Det är fråga
            om 66 miljoner kronor för regional utveckling som nu inte delas
            ut till Gävleborgs län. Kan ministern svara mig hur det då ska
            bli med de insatser länsstyrelsen ska göra för att försöka komma
            till rätta med arbetsmarknadssituationen när man inte ens får
            utlovade pengar?
          </note>
          <note type="speaker">
            Anf. 33 Statsrådet HANS KARLSSON (s):
          </note>
          <note>
            Fru talman! Ragnwi Marcelind återkommer till plusjobben en vända
            till. Jag tror att du har missförstått hur plusjobben är tänkta
            att fungera. Tanken är inte att man nödvändigtvis ska vara kvar
            i det plusjobb man går in i nu som ett ordinarie jobb. Det kan
            mycket väl vara ett annat arbete.
          </note>
          <note>
            Jag tror att Kommunal i Gävleborg gör precis som de ska göra,
            nämligen vakta på att det blir ett nettotillskott av arbete i
            kommunerna, i landstingen eller var det är som plusjobben inrättas,
            och att de inte ersätter ordinarie jobb. Det var precis det som
            var meningen med plusjobben.
          </note>
          <note>
            Jag tror att det är bra att vi har en omsorgsfull process omkring
            plusjobben. Det är människor som många gånger ska utföra kanske
            kvalificerade arbetsuppgifter i lag, tillsammans med andra. Det
            är människor som kommer att ha en ersättning, en lön, på samma
            sätt som de som arbetar i verksamheten och som naturligtvis då
            kan kräva att plusjobbarna kan göra någonting i verksamheten.
          </note>
          <note>
            Du efterlyser andra reformer. Jag tänker inte presentera några
            andra reformer än den arbetsmarknadspolitik som vi har lagt fast
            och som innebär att vi ger stöd till de personer som behöver rusta
            sig för att kunna ta jobb när efterfrågan börjar öka. Det ena
            huvudsyftet med arbetsmarknadspolitiken är att rusta människor
            för att ha jobb. Det andra är att matcha när jobben kommer så
            att arbetsgivarna får rätt person till rätt arbete. Det är de
            två uppgifter som arbetsmarknadspolitiken har.
          </note>
          <note>
            Arbetsmarknadspolitiken kan inte skynda på konjunkturer eller
            annat. Arbetsmarknadspolitiken kan göra att vi har en väl fungerande
            arbetsmarknad när efterfrågan kommer. Det är syftet.
          </note>
          <note>
            Kristdemokraterna och övriga partier i högeralliansen är de som
            står för de andra reformerna. Det förtjänar väl att sägas att
            det andra, det som är alternativet till den politik som jag redovisar,
            är kraftigt sänkt ersättningsnivå i a-kassan. Alla de tusentals
            som du har räknat upp som är arbetslösa i ditt hemlän, Gävleborgs
            län, kommer med er politik att få sämre ersättningsnivå när man
            är arbetslös. Ni kommer att avskaffa stora delar av arbetsmarknadspolitiken
            såsom innehåll, även om det numera är så att ni inte tänker avskaffa
            Ams utan ha Ams namn kvar till någonting som är innehållslöst.
          </note>
          <note>
            På nationell nivå betyder denna besparing, denna inskränkning,
            i arbetsmarknadspolitiken som ni tänker göra 90 000 fler i öppen
            arbetslöshet. Det är alliansens förslag. Du kan ju fundera på
            hur många ytterligare öppet arbetslösa det blir i Gävleborgs län,
            så får väl människor så småningom ta ställning till vilken reformpolitik
            som man vill ha.
          </note>
          <note type="speaker">
            Anf. 34 RAGNWI MARCELIND (kd):
          </note>
          <note>
            Fru talman! Effekter av alliansens förslag kanske vi kan återkomma
            till och diskutera efter valet, när Hans Karlsson får sitta och
            skriva interpellationer till den nya regeringen. Det är mer rimligt.
          </note>
          <note>
            Nu har regeringen haft makten i elva år, och under de elva åren
            har inte arbetsmarknadssituationen förändrats någonting i Gävleborgs
            län. Om man skulle titta på lokala insatser har socialdemokratin
            dessutom haft makten i nästan 100 år i merparten av våra kommuner,
            så där kan man inte på något sätt skylla ifrån sig det ansvar
            som åläggs en regering att se till att inte alltfler unga människor
            står utanför arbetsmarknaden. Det är precis det som har skett
            under Hans Karlssons period.
          </note>
          <note>
            Vi är ett land som har en åldrande befolkning, och vi behöver
            alltfler människor i arbete. Att det då är ungdomar som har svårt
            att etablera sig på arbetsmarknaden är helt oacceptabelt. Att
            28 % av ungdomarna hemma i Söderhamns kommun inte ska ha ett arbete
            att gå till är oacceptabelt.
          </note>
          <note>
            Ministern säger att jag står här och försöker kräva nya reformer.
            Ja, det är klart att jag gör det, därför att de reformer som vi
            har arbetat med under de senaste elva åren inte har visat något
            resultat. Det är det jag menar: Det ansvaret kan inte Hans Karlsson
            skjuta över på någon annan, utan det är den sittande regeringen
            och Hans Karlssons ansvar.
          </note>
          <note>
            Jag tycker att var och en bör utkräva ett svar på frågan: Om
            ni så tydligt vet vilka åtgärder som ska sättas in, varför vidtar
            ni dem inte? Om ni vet så tydligt att de åtgärder som alliansen
            föreslår är så felaktiga får ni väl återkomma i opposition och
            ta en interpellationsdebatt om den frågan då. Men nu är det er
            regeringsperiod som ni ska ta ansvar för, och ni ska tala om varför
            över en miljon människor är utan jobb av ett eller annat skäl
            i vårt svenska välfärdsland, där högkonjunkturen aldrig har varit
            bättre än vad den är i dag.
          </note>
          <note type="speaker">
            Anf. 35 Statsrådet HANS KARLSSON (s):
          </note>
          <note>
            Fru talman! Avslutningsvis: Arbetsmarknadssituationen har inte
            ändrats på tio år, säger du. Det kan man väl diskutera. Men den
            stora skillnaden mellan de tio år vi har suttit vid makten och
            den period då ditt parti var ansvarigt för regeringsmakten är
            dramatisk. Då var den öppna arbetslösheten över 8 %, och nu är
            den 5 %. Det är det som är den stora skillnaden.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2005/06:277 om utvecklad trygghet
          </note>
          <note type="speaker">
            Anf. 36 Statsrådet HANS KARLSSON (s):
          </note>
          <note>
            Fru talman! Christer Erlandsson har frågat mig vad jag avser
            att vidta för åtgärder för att underlätta en modernisering av
            lagen om anställningsskydd och främjandelagen enligt de idéer
            som han redovisar i sin interpellation.
          </note>
          <note>
            Jag vill inledningsvis säga att omstrukturering av företag är
            en både naturlig och nödvändig förutsättning för att det ska kunna
            finnas ett konkurrenskraftligt näringsliv och för en fortsatt
            tillväxt i Sverige. Samtidigt är det viktigt att sådana omställningar
            sker under socialt acceptabla och ansvarsfulla former. Trygga
            människor vågar bejaka förändring och utveckling.
          </note>
          <note>
            Jag delar grundtanken att ju snabbare man kan stödja en person
            som har förlorat sitt arbete till att få ett nytt, desto bättre
            är det.
          </note>
          <note>
            En aktiv arbetsmarknadspolitik fyller en viktig roll i arbetet
            med att skapa tillväxt och välfärd. Redan i dag gäller att när
            en arbetsgivare varslar ska arbetsförmedlingen vara en aktiv part.
            Arbetsförmedlingen ska vara delaktig så tidigt som möjligt för
            att kunna prioritera och planera för framtida insatser. Arbetsförmedlingen
            kan till exempel avsätta personal att finnas ute vid det företag
            som varslar, så att till exempel individuella handlingsplaner
            kan upprättas för dem som drabbas. Det är också möjligt för den
            som varslats att få vissa arbetsmarknadspolitiska program i syfte
            att snabbt hitta ett nytt jobb.
          </note>
          <note>
            Den arbetsrättsliga lagstiftningen bygger på att det i en arbetsbristsituation
            ska vara möjligt för arbetsgivaren att säga upp arbetstagare.
            Samtidigt har arbetstagarna genom rätten till information och
            förhandlingar möjlighet att påverka besluten. Om det väl blir
            fråga om uppsägningar är det viktigt att dessa sker under förutsägbara
            och rättvisa former, och till detta bidrar reglerna om omplaceringsskyldighet,
            turordningsreglerna och företrädesrätten till återanställning.
            Lagen ger redan i dag en uppsagd arbetstagare rätt till skälig
            ledighet från anställningen med bibehållna anställningsförmåner
            för att besöka arbetsförmedlingen eller på annat sätt söka arbete.
          </note>
          <note>
            En aktiv arbetsmarknadspolitik, som gör att människor får ekonomiskt
            skydd vid arbetslöshet och ger hjälp till nytt arbete och nya
            chanser i livet, kombinerat med anställningstrygghet som gör att
            människor inte blir godtyckligt uppsagda, är avgörande. En sådan
            arbetsmarknadspolitik understöder en ständigt pågående strukturomvandling
            som gör att vi kan ha både ett friskt näringsliv och ett utvecklat
            arbetsliv.
          </note>
          <note>
            Jag vill gärna nämna att regeringen nyligen, tillsammans med
            Miljöpartiet och Vänsterpartiet, har lagt fram en lagrådsremiss
            avseende bland annat förstärkt skydd för föräldralediga i uppsägningssituationen.
            I de fall föräldralediga sägs upp börjar enligt förslaget uppsägningstiden
            löpa först när den föräldraledige är tillbaka på arbetet.
          </note>
          <note>
            I sammanhanget vill jag också lyfta fram de olika omställningsavtal
            som slutits av arbetsmarknadens parter och som numera täcker större
            delen av arbetsmarknaden. Inom dessa försäkringars ram kan den
            som varslas om uppsägning på olika sätt få vägledning, ekonomiskt
            stöd, vidareutbildning eller omskolning. Omställningsavtalen syftar
            till att tidiga insatser ska ske vid uppsägning för att motverka
            arbetslöshet.
          </note>
          <note>
            Mot denna bakgrund anser jag att det för närvarande inte finns
            behov av ytterligare lagstiftningsåtgärder på detta område.
          </note>
          <note type="speaker">
            Anf. 37 CHRISTER ERLANDSSON (s):
          </note>
          <note>
            Fru talman! Tack, statsrådet för svaret! Som statsrådet gav uttryck
            för fyller arbetsmarknadspolitiken en viktig roll i arbetet med
            att skapa tillväxt och välfärd i Sverige, men det krävs också
            trygghet vid strukturförändringar för de anställda. Det är en
            förutsättning för ett konkurrenskraftigt näringsliv och för en
            fortsatt tillväxt i Sverige, vilket också statsrådet gav uttryck
            för. Vi är alltså helt överens om målen, men vår verktygslåda
            behöver ses över, om inte ses över helt så behöver vi nog designa
            om den lite och följa med i den moderna utvecklingen. Jag tänker
            då på omställningsavtalet som statsrådet berörde.
          </note>
          <note>
            När det gäller omställningsavtalen på arbetsmarknaden är det
            ett bra instrument vi har fått, men det kräver vissa ändringar
            av nuvarande regelsystem och lagar som vi har. Jag tänker på den
            kartläggning som man ska börja med. Det är det första man gör
            när det gäller omställningsavtalet för de företag som kommer in.
            Men den kartläggningen borde varit gjord i förväg, för så fort
            ett företag säger upp fem eller fler ska man enligt främjandelagen
            meddela länsarbetsnämnd, arbetsförmedling eller Ams vilka som
            kommer att sägas upp, män, kvinnor, ålder, examina, erfarenhet,
            för att arbetsförmedlingen i ett tidigt läge aktivt och snabbt
            ska kunna hjälpa den anställda till annat arbete eller åtgärd
            som leder till annat arbete.
          </note>
          <note>
            Nu är det tyvärr så, herr statsråd, att främjandelagen inte är
            någon arbetsmarknadslag i det fallet att parterna kan ställa företaget
            till svars om man inte har följt varseltiderna. Det är billigare
            för företag många gånger att inte bry sig om främjandelagen, för
            ingen av arbetsmarknadens parter, löntagarorganisationerna, kan
            stämma företaget för något brott. Det är endast Ams som förfogar
            över den här lagen. Det tycker vi är en brist eftersom Ams inte
            följer lagstiftningen. Man ställer inte krav på att få uppgifterna
            innan uppsägningstid får börja gälla. Därför har man redan nu
            förfuskat främjandelagen. Där skulle jag vilja att man från statsrådets
            sida ser över den här lagstiftningen.
          </note>
          <note>
            Det handlar också om att man som uppsagd har rätt att söka arbete
            under ordinarie betald tid. Men numera, med omställningsavtalen
            och omställningsprogram, har man inte rätt att delta i omställningsprogram
            under ordinarie arbetstid annat än att söka arbete. Det menar
            jag också är en designfråga i lagen om anställningsskydd som man
            bör se över.
          </note>
          <note>
            Vi har också en annan sak som inte riktigt harmoniserar. Det
            är när företag är inne och jobbar för att omställningen till annat
            arbete ska gå effektivt och uppsägningstiden har löpt ut. Då får
            man inte fortsätta på det ingångna programmet, för då har man
            inte rätt till a-kasseersättning. Därför behöver regelsystemet
            för a-kasseersättning också ses över. Jag undrar om inte statsrådet
            delar min uppfattning. Om man inte helt behöver se över lagen
            behöver man nog designa lagstiftningen på några områden.
          </note>
          <note type="speaker">
            Anf. 38 Statsrådet HANS KARLSSON (s):
          </note>
          <note>
            Fru talman! Bara för att jag inte vill ge några bindande löften
            för regeringens vidkommande här i dag om behov av ny lagstiftning
            hindrar inte att man kan diskutera förtjänster och brister med
            den lagstiftning vi har, kanske framför allt, som Christer säger,
            tillämpningen av den. Det är väl sant att främjandelagen inte
            har den status som annan arbetsrättslig lagstiftning har när det
            gäller sanktionsmöjligheterna. Samtidigt är jag inte övertygad
            om att det råder allvarliga brister när det gäller efterlevnaden
            av främjandelagen. Men det har jag inget riktigt grundligt stöd
            för att egentligen bedöma. Ofta ser man kanske förtjänsterna före
            bristerna. Av hur i varje fall de större varslen hanteras är min
            erfarenhet att apparaten går i gång i ett väldigt tidigt skede.
            Däremot kan det förhålla sig annorlunda i mindre företag och vid
            mindre varsel.
          </note>
          <note>
            Min erfarenhet så här långt av omställningsavtalen är att det
            är något som har kommit till det senaste mellan LO och Svenskt
            Näringsliv i ett väldigt bra skede efter att ha varit efterlängtat
            länge. Jag tror att det har betydelse just i omställningsprocessen.
            Det verkar också, så långt som man kan se, som att utfallet av
            omställningsavtalet när det gäller hur många som faktiskt får
            arbete, utbildning eller någon slags lösning på sin situation
            efter en uppsägning är bra. Jag har sett siffror på mellan 80
            och 90 % efter bara några månader. Då har man ett arbete efter
            att ha genomgått omställningsprogrammet. Ungefär liknande resultat
            visar de andra omställningsavtal som finns på arbetsmarknaden.
          </note>
          <note>
            Om nu omställningsprocedurerna som parterna står för kommer mer
            i fokus och får mer betydelse gäller det att grunna på om det
            får konsekvenser på ett eller annat sätt för det regelverk vi
            har och hur det tillämpas. Jag kan hålla med om att man behöver
            följa det och dra slutsatser. Jag tror också att det behövs en
            utveckling i regelverk och förhållningssätt. Där skulle jag välkomna
            initiativ från parterna, helst samfällt förstås om det ska få
            betydelse för förändringar i lagar och regler. Jag tror att vi
            är i ett läge där det vore bra om parterna förmådde ta gemensamma
            initiativ och peka på vilka förändringar som kan vara nödvändiga
            med hänsyn till inte minst omställningsavtalen, räckvidden av
            dem och hur de förhåller sig till regelverket i övrigt.
          </note>
          <note type="speaker">
            Anf. 39 CHRISTER ERLANDSSON (s):
          </note>
          <note>
            Fru talman! Jag får tacka statsrådet så mycket. Jag tolkar det
            som att man kommer att se över det här så att det i praktiken
            får en bättre design på de här områdena. För att bara belysa några
            saker: Många har i dag en uppsägningstid som är en månad utifrån
            att de har en kortare anställningstid än två år på en arbetsplats.
            Vid en uppsägning vid ett sådant tillfälle där många sägs upp
            och man inte följer främjandelagen är det bara en månad som man
            har på sig för att hjälpa de många människorna till annat arbete.
            Följer man främjandelagen och designar den lite annorlunda kan
            man få mycket längre tid om många sägs upp på en och samma arbetsplats.
            Då behöver också arbetsförmedlingen och omställningsföretaget
            som jobbar med omställningsavtalet längre tid på sig för att kunna
            hjälpa alla dessa människor.
          </note>
          <note>
            Där vore det väldigt bra om man kunde komma med förbättringar
            och designa verktygslådan så att den blir modern och framåtsyftande.
            Man behöver se över lagen om anställningsskydd kopplat till främjandelagen
            och även a-kasseregelsystemet så att man får en harmonisering
            mellan de åtgärder man sätter in som ska leda till arbete. Det
            är också bra om arbetsförmedlingen, om uppsägningstiden råkar
            ha löpt ut, inte ställer krav på att man ska avbryta den process
            man redan är inne i som ska leda till jobb. Så är det nämligen
            i dag. Jag känner till fem fall inom Metall som har fått ifrågasättande
            av a-kassan just utifrån att tiden har löpt ut. Det är olyckligt,
            och där menar jag att man kan designa regelsystemet så att det
            blir ett bättre samarbete mellan de företag som jobbar med omställningen
            och arbetsförmedlingen. Vi har ju samma syfte och samma mål: alla
            människors rätt till arbete.
          </note>
          <note type="speaker">
            Anf. 40 Statsrådet HANS KARLSSON (s):
          </note>
          <note>
            Fru talman! Förlåt att jag glömde tiden i förra repliken. Jag
            tror dock att jag hade pratat färdigt om parterna. Min poäng var
            att det skulle underlätta väldeliga och jag tror också att vi
            har förutsättningar att inte få stora motsättningar kring dessa
            frågor mellan parterna och lagstiftningsarbetet om parterna försökte
            komma med konstruktiva förslag om hur sammanfasningen mellan partssystemen
            och de allmänna systemen skulle kunna förfinas och förbättras.
          </note>
          <note>
            Jag vill också bara flytta eller komplettera det fokus som finns
            på omställningsprocessen, som är rasande viktig både för enskilda
            människor och för vår förmåga att behålla och utveckla konkurrenskraften
            i globaliseringen. Vi måste även hela tiden ha fokus inte bara
            på dem som blir arbetslösa utan också på dem som är arbetslösa.
            Vi har två starka fokus, och vi måste klara båda. Det ena är omställningen;
            det andra är att förhindra att människor blir långtidsarbetslösa
            och, kanske allra mest, möjliggöra för dem som har fastnat i en
            lång arbetslöshet att avbryta den. Där har vi våra två viktiga
            uppgifter som vi måste skapa politik för och också i förlängningen
            genomföra.
          </note>
          <note type="speaker">
            Anf. 41 CHRISTER ERLANDSSON (s):
          </note>
          <note>
            Fru talman! Jag får än en gång tacka statsrådet för den klarhet
            som här kommer fram. Som jag ser det är det de fina arbetsmarknadspolitiska
            åtgärder som statsrådet redan nu vidtar och ämnar vidta i samverkan
            med parterna som gör att vi kan fortsätta den positiva utvecklingen
            att minska arbetslösheten och fortsätta att öka sysselsättningen
            i landet. Jag får tacka så mycket för svaret.
          </note>
          <note>
            Överläggningen var härmed avslutad.
          </note>
          <note>
            10 § Anmälan om inkomna uppteckningar från EU-nämndssammanträde
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den 24 februari inkommit.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 mars
          </note>
          <note>
            Sven Bergström
          </note>
          <note>
            Åsa Torstensson
          </note>
          <note>
            Tina Acketoft
          </note>
          <note>
            Hans Backman
          </note>
          <note>
            Holger Gustafsson
          </note>
          <note>
            Gunnar Nordmark
          </note>
          <note>
            Christer Nylander
          </note>
          <note>
            Staffan Danielsson
          </note>
          <note>
            Marietta de Pourbaix-Lundin
          </note>
          <note>
            Staffan Danielsson
          </note>
          <note>
            Torsten Lindström
          </note>
          <note>
            Krister Hammarbergh
          </note>
          <note>
            Kenneth Johansson
          </note>
          <note>
            Birgitta Sellén
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 mars.
          </note>
          <note>
            13 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 13 mars
          </note>
          <note>
            Ulla Hoffmann
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 21 mars.
          </note>
          <note>
            14 § Kammaren åtskildes kl. 12.13.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
