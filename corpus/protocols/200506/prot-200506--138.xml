<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--138</head>
          <docDate when="2006-06-09">2006-06-09</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:138
          </note>
          <note>
            Fredagen den 9 juni
          </note>
          <note>
            Kl. 09:00 - 13:00
          </note>
          <note>
            1 § Avsägelse
          </note>
          <note>
            Talmannen meddelade att Sonja Fransson (s) anhållit om entledigande
            från uppdraget som ledamot av riksdagen från och med den 1 augusti.
          </note>
          <note>
            Kammaren biföll denna anhållan.
          </note>
          <note>
            2 § Meddelande om partiledardebatt
          </note>
          <note>
            Talmannen meddelade att partiledardebatt skulle äga rum torsdagen
            den 15 juni kl. 09.00 .
          </note>
          <note>
            Meddelandet hade delats ut till kammarens ledamöter.
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2006)169
          </note>
          <note>
            4 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till måndagen den
            9 oktober.
          </note>
          <note>
            5 § Granskningsbetänkande
          </note>
          <note>
            Föredrogs
          </note>
          <note>
            Inledning (allmänna synpunkter)
          </note>
          <note type="speaker">
            Anf. 1 GÖRAN LENNMARKER (m):
          </note>
          <note>
            Herr talman! Detta är det fjärde granskningsbetänkandet som konstitutionsutskottet
            avlämnar under detta riksdagsår ett riksdagsår som för konstitutionsutskottet
            varit fyllt av granskningar.
          </note>
          <note>
            Vi hade ett ärende i höstas som handlade om avvisningen till
            Egypten. Eftersom det i går var nyheter i pressen om Europarådets
            granskning av den så kallade rendition vill jag bara erinra om
            att ett enigt KU då sade att de avvisningar som skedde inte borde
            ha skett.
          </note>
          <note>
            Vi har också haft den systemgranskning av regeringen och Regeringskansliet
            som vi har varje höst.
          </note>
          <note>
            Tidigare i vår hade vi det största ärendet som väl KU haft, nämligen
            det om tsunamin.
          </note>
          <note>
            Nu har vi 38 anmälningar som vi har tagit upp till behandling
            och som vi nu presenterar och lägger fram för kammaren.
          </note>
          <note>
            Vi har kunnat konstatera att vi i allt väsentligt varit eniga
            i de här granskningarna. Det finns vissa undantag, men totalt
            sett får man nog säga att utskottet har varit mycket enigt i sin
            bedömning. Det tycker jag är en stor styrka därför att det gör
            att den typ av bedömningar vi gör får den tyngd som ligger i att
            enigt kunna göra detta. Det visar också att hela idén och föreställningen
            om att det är ett slags partipolitisk batalj vi utför i KU i grunden
            är fel. Vi väljer att granska utifrån ett konstitutionellt perspektiv.
            Då är det naturligt att vi många gånger hamnar i en likartad ståndpunkt,
            oavsett vilka partier vi representerar.
          </note>
          <note>
            Jag tänkte inledningsvis bara erinra om åtta av de 38 ärenden
            där KU har lite synpunkter, ibland kritik och ibland uttalanden.
          </note>
          <note>
            Det första ärendet är kanske särskilt viktigt för riksdagen själv.
            Det gäller då den belastning av propositioner som har skett under
            en mycket kort tid, under tre veckor i mars. KU uttalar att det
            behövs ytterligare initiativ för att se till att anhopningen av
            propositioner upphävs så att man får propositioner i en mera rimlig
            ordning.
          </note>
          <note>
            Detsamma gäller frågan om lämnade interpellationssvar. Där konstaterar
            vi att andelen för sent lämnade svar är lika stor. Dock har tidsutdräkten
            minskat, så det är nu en mindre fördröjning än tidigare. Men vi
            hävdar att svar bör lämnas inom tidsfristen.
          </note>
          <note>
            Den fråga som kanske är den viktigaste och där kritiken har varit
            skarpast gäller militärövningen Snowflake. Sverige bjöd in andra
            länder till en militärövning som genomfördes tidigare i år. KU
            kan inte dra någon annan slutsats än att regeringen har brustit
            i sina rutiner för beredningen av militärövningen. Regeringens
            utgångspunkt har varit att de personer från andra länder som deltar
            i övningen tillsammans med Sverige inte ska ha gjort sig skyldiga
            till krigsförbrytelser, tortyr eller brott mot mänskligheten.
            Försvarsministern har dessutom gett uttryck för uppfattningen
            att krigsförbrytare som ändå kommer till Sverige ska kunna lagföras
            här.
          </note>
          <note>
            KU finner att försvarsministerns uttalande är anmärkningsvärt
            med hänsyn till att åklagare har konstaterat att man inte kan
            göra en saklig prövning med hänsyn till att officeren i fråga
            hade immunitet. Det innebär att den sakliga bedömningen av huruvida
            Helsingforskommitténs anklagelse, och för den delen också Regeringskansliets
            uppgift att det inte förhöll sig på det sättet, inte har kunnat
            prövas av åklagare eller av domstol.
          </note>
          <note>
            Nästa punkt på min lista gäller statsministerns uttalande om
            anledningen till avvisningen av de två egyptierna. Där uttalar
            KU att särskild försiktighet borde ha iakttagits, särskilt när
            det gäller uttalanden som kan vara till skada för den enskilde.
            Dessutom bör uttalandena vara korrekta.
          </note>
          <note>
            Återigen vill jag erinra om att vi gjorde den granskningen i
            höstas och sade att den avvisningen inte borde ha skett. Det är
            alltså en granskning som inte finns med i det här betänkandet.
          </note>
          <note>
            Nästa punkt som jag kort vill nämna gäller en anmälan mot vice
            statsminister Bosse Ringholm vad gäller att han inte har deltagit
            i EU-nämndens sammanträden. Där erinrar vi om vårt uttalande om
            att statsråd bör närvara i EU-nämnden. Det kan finnas undantag
            för detta, men då bör det finnas starka skäl.
          </note>
          <note>
            Nästa punkt, herr talman, gäller Riksutställningars omlokalisering.
            Där konstaterar vi att regeringen har uppfyllt beredningskravet.
            Men vi finner att ärendet var, som vi säger, anmärkningsvärt forcerat,
            inte minst med hänsyn till berörda intressenter.
          </note>
          <note>
            Det finns en punkt där vi mer gör ett uttalande än en bedömning.
            Det gäller då frågan om statliga bolags medlemskap i arbetsgivarorganisation.
            Där säger vi, för att ta det mycket tydligt: Att regeringen eller
            enskilda statsråd skulle styra de statliga bolagen genom uttalanden
            i medier eller inlägg i den offentliga debatten är inte förenligt
            med aktiebolagslagens regler om ägarstyrning. Det får förutsättas
            att de statliga bolagen som inte står under utskottets granskning
            följer aktiebolagslagen.
          </note>
          <note>
            Det är det uttalande vi gör med anledning av detta ärende.
          </note>
          <note>
            Slutligen, herr talman, har vi vad som också är en uttalandefråga.
            Det gäller det uttalande som Morgan Johansson gjorde med anledning
            av de asylsökande barnen. Där säger vi, med anledning av att det
            fanns en polisanmälan, att det i den situation som uppstått efter
            polisanmälan fanns ett intresse för att statsrådet skulle ge en
            kommentar. Men han hade kunnat avstå. I varje fall borde han ha
            uttalat sig med större försiktighet.
          </note>
          <note>
            Det här ärendet har vissa likheter med det tidigare som gällde
            statsministern. Man kan väl säga att det är två saker som förenar
            här. Statsråd får vara mycket återhållsamma med yttranden som
            gäller enskilda personer. I och för sig gäller det inte unikt
            för statsråd, utan ibland gäller det också socialsekreterare och
            andra som inte kan svara med samma mynt om jag får använda det
            uttrycket. Som företrädare för det offentliga får man ibland vara
            mycket återhållsam. Även om man kan ha goda skäl kan man inte
            alltid få säga dem.
          </note>
          <note>
            Detta, herr talman, var en kort redogörelse för detta betänkande.
          </note>
          <note type="speaker">
            Anf. 2 GÖRAN MAGNUSSON (s):
          </note>
          <note>
            Herr talman! Låt mig börja med att konstatera att det här är
            ett av de mest eniga betänkanden som konstitutionsutskottet har
            presenterat i sitt granskningsarbete, i varje fall under de åtta
            år som jag kan överblicka.
          </note>
          <note>
            Det gångna året har, precis som Göran Lennmarker framhöll, varit
            arbetstyngt och präglats av mycket granskningsarbete. Det har
            gällt avvisningen av två egyptier, flodvågen, det administrativa
            betänkandet och också det här betänkandet. Men hela arbetet har
            faktiskt präglats av en påtaglig enighet. Både i frågan om egyptierna
            och i granskningen av regeringens hantering av flodvågskatastrofens
            effekter resonerade sig utskottet fram till eniga bedömningar,
            vilket enligt min uppfattning är till stor nytta för konstitutionsutskottets
            granskningsarbete och den uppfattning som människor i allmänhet
            har om den verksamheten.
          </note>
          <note>
            Betänkandet som vi nu har framför oss präglas också av en påtaglig
            enighet. Det har sedan det publicerades vid några tillfällen kritiserats
            just för att det inte är större oenigheter. Det har sagts att
            det måste vara något fel i själva granskningsarbetet om moderater
            och socialdemokrater kan vara överens. Jag skulle vilja ta det
            här tillfället i akt att säga att det är en felaktig utgångspunkt
            i själva resonemanget, därför att granskningsarbetet här bygger
            ju inte i första hand på en regeringssida och en oppositionssida,
            utan det har sin utgångspunkt i de konstitutionella aspekterna.
            Det är väl inte helt förnuftigt ur statsvetenskaplig synpunkt
            att vara oense om konstitutionella förhållanden bara därför att
            man har den ena eller andra typen av partibok.
          </note>
          <note>
            Jag tycker att konstitutionsutskottets samlade arbete under året
            ger anledning till efterföljd också i de fortsatta verksamheterna
            i utskottet. Jag tror nämligen att det är bra om utskottet kan
            samlas kring tanken på att det ska kritiseras när statsråd har
            begått misstag ur konstitutionell synpunkt. Men det ska inte kritiseras
            bara därför att det är ett socialdemokratiskt statsråd som har
            sagt eller gjort någonting eller omvänt, om det är en annan färg
            på regeringen, bara därför att det är ett borgerligt statsråd
            som har gjort på det ena eller andra sättet. Det är den gemensamma
            värdegrunden, den konstitutionella utgångspunkten, som ska vara
            vägledande för arbetet i konstitutionsutskottet. Då kan också
            utskottet spela en väsentlig roll i den viktiga kontrollen av
            statsmakten, som ju har ålagts utskottet i grundlagen. Det hindrar
            ju inte att utskottet får ett stort antal anmälningar. Ibland
            kan man väl tycka att en och annan anmälare skulle kunna gå tillbaka
            lite grann och se vad utskottet har sagt om snarlika förhållanden
            för att sedan kunna konstatera att det inte finns grund för en
            konstitutionell kritik. Samtidigt är det naturligtvis frestande
            att få tidningsrubriker om att det ena eller det andra statsrådet
            blir KU-anmält. Det är ju betydligt svårare att få en tidningsrubrik
            om resultatet av de flesta av KU-anmälningarna, eftersom de i
            regel inte föranleder någon som helst åtgärd eller något uttalande
            från utskottets sida.
          </note>
          <note>
            Jag tycker att ordföranden på ett hyggligt sätt har redogjort
            för huvudpunkterna i granskningsbetänkandet.
          </note>
          <note>
            Låt mig säga att i frågan om Snowflake, den militära samövningen,
            är det en kritik som riktar sig mer mot handläggningen. Det är
            väl uppenbart att det är ett ganska komplicerat förhållande som
            reglerar främmande militärers deltagande i en sådan här övning
            på svenskt territorium eller omvänt om militärer deltar i övning
            på andra länders territorier i förhållande till de åtaganden i
            konventionerna som länderna har skrivit på, att man ska ta fast
            och döma krigsförbrytare. Jag uppfattar regeringens uttalande
            om att man ska gripa och lagföra den som är skäligen misstänkt
            för krigsförbrytelser som ett generellt uttalande som naturligtvis
            är alldeles korrekt och att det var vissa svårigheter att göra
            den här avvägningen i förhållande till den immunitet som deltagare
            från Ryssland hade i den militära övningen.
          </note>
          <note>
            Eftersom Göran Lennmarker också nämnde Dick Martys rapport i
            Europarådet och resonemangen kring den, vill jag konstatera att
            det inte var riktigt det som Dick Marty har granskat som konstitutionsutskottet
            granskade, utan det var själva regeringens beslut om avvisning.
            Rendition , som är huvudpunkten i Martys resonemang, är ju när
            en främmande makt utan närmare kontakt med regeringen eller de
            nationella myndigheterna gör gripanden och förflyttningar av medborgare
            av olika slag. Det var inte fallet här, utan här hade vi en rättslig
            process enligt vår lagstiftning.
          </note>
          <note>
            Grunden för kritiken i utskottet handlar egentligen om två saker,
            som jag ser det. Det ena är att de garantier som fanns för att
            dessa två egyptier inte skulle utsättas för tortyr inte uppfylldes,
            vilket fanns anledning att kritisera. Det andra är att omständigheterna
            kring själva flygtransporten lämnar en hel del övrigt att önska,
            och relevanta myndigheter har sagt att detta inte ska upprepas.
            Jag vill säga detta så att man inte tror att Marty har granskat
            just det svenska förhållandet. Tvärtom framhålls den svenska regeringen
            i positiva termer i den meningen att man faktiskt öppet diskuterar
            vad som har förevarit, vilket markant skiljer sig från de regeringar
            i andra länder som är berörda av rendition -resonemangen och rendition
            -anklagelserna.
          </note>
          <note>
            Jag konstaterar också att vi i det här betänkandet inte är oeniga
            om utnämningsfrågorna. Jag gör naturligtvis också det konstaterandet
            att vi nu inte har granskat frågan i dess totala dimension. I
            så fall hade vi kanske inte blivit eniga. Men jag tar den här
            enigheten som utgångspunkt för att Grundlagsutredningen, som har
            i uppgift att diskutera utnämningsfrågorna och försöka åstadkomma
            en större öppenhet i dessa, har en bra grund att arbeta vidare
            på. Vi får avvakta det resultat som Grundlagsutredningen kan komma
            fram till på den här punkten.
          </note>
          <note>
            Herr talman! Med det här yrkar jag att kammaren lägger konstitutionsutskottets
            rapport till handlingarna.
          </note>
          <note type="speaker">
            Anf. 3 TOBIAS KRANTZ (fp):
          </note>
          <note>
            Herr talman! Det är ju skolavslutningstider i dessa dagar, examenstider,
            och många elever, även om jag tycker att de är alltför få, lämnar
            i dag grundskolan och gymnasieskolan med slutbetyg i handen.
          </note>
          <note>
            Också för regeringen är det dags att utfärda slutbetyg. I dag
            är det också för regeringen examensdags. Det är ju en hel mandatperiod
            som har gått sedan den nuvarande regeringen tillträdde. Den fråga
            som vi rimligen bör ställa oss i dag är vilket konstitutionellt
            slutbetyg vi ska ge den regering som i dag sitter.
          </note>
          <note>
            Under de senaste åren har ett antal olika statsråd stått inför
            skranket i konstitutionsutskottet, ofta just i den här salen för
            övrigt, och flera har fått mer eller mindre skarp kritik. Jag
            tänker faktiskt göra ett litet axplock från de senaste åren.
          </note>
          <note>
            Göran Persson har fått kritik för sin hantering av flodvågskatastrofen.
            Göran Persson har också fått kritik för sitt och regeringens utövande
            av utnämningsmakten och för hur regeringen har handlagt utvisningen
            av egyptierna.
          </note>
          <note>
            Bosse Ringholm fick redan första riksdagsåret kritik av utskottet
            för hur han hade hanterat riksdagens beslut om de så kallade 3:12-reglerna,
            pomperipossaeffekten för småföretagare.
          </note>
          <note>
            Lena Sommestad har vid ett par tillfällen fått kritik av riksdagen
            och konstitutionsutskottet för att hon inte har verkställt av
            riksdagen fattade beslut.
          </note>
          <note>
            Berit Andnor har av ett enigt konstitutionsutskott fått kritik
            för det så kallade Flickaprojektet där ett antal medieprofiler
            hängdes ut bland annat i Stockholms tunnelbana.
          </note>
          <note>
            Ylva Johansson har fått kritik för sin hantering av flodvågskatastrofen.
            Detsamma gäller Laila Freivalds som också får kritik för flodvågskatastrofen.
          </note>
          <note>
            Pär Nuder och Leni Björklund får också kritik för sin hantering
            av flodvågskatastrofen.
          </note>
          <note>
            Thomas Östros har kritiserats för hur regeringen har styrt Vattenfall.
            Detsamma gäller Leif Pagrotsky, som också tillsammans med näringsminister
            Thomas Östros har fått kritiska synpunkter när det gäller utnämningspolitiken
            vid högskole- och universitetsstyrelser.
          </note>
          <note>
            I årets granskning läggs ytterligare kritikpunkter till de kritikpunkter
            som har kommit under de här fyra åren. Jag tycker att den kritik
            som förs fram mot Leni Björklund är den som är allvarligast. Det
            handlar naturligtvis om sakförhållanden men också om hur försvarsministern
            uppträdde när hon befann sig vid utfrågningen i konstitutionsutskottet.
            Där var hon antingen okunnig om de förhållanden som borde ha varit
            allmänt kända också för Försvarsdepartementet eller vilseledde
            utskottet när hon frågades ut. Hon gav oriktiga uppgifter i utskottet
            antingen av okunnighet, eller så vilseledde hon utskottet. Jag
            låter andra ta ställning på den punkten.
          </note>
          <note>
            Vi får konstatera att Leni Björklund under loppet av en rätt
            så kort tid, under ett antal månader bara, har fått kritik av
            utskottet på två punkter, både för hanteringen av flodvågskatastrofen
            och för hanteringen av ärendet Snowflake. Det är klart att försvarsministerns
            ställning är kraftigt undergrävd av den kritik som utskottet har
            gett.
          </note>
          <note>
            Herr talman! Om vi blickar tillbaka på de senaste fyra åren och
            ser på regeringens konstitutionella hantverk tycker jag att man
            kan urskilja tre huvudtendenser.
          </note>
          <note>
            Den första handlar om missbruket av utnämningsmakten. Riksdagen
            har vid flera tillfällen tagit upp och granskat frågan. Det har
            kommit rapporter utanför riksdagen om hur det ser ut när det gäller
            utnämningspolitikens utövande. Rapport efter rapport, både utanför
            riksdagen och vid den granskning som konstitutionsutskottet har
            gjort, har visat att det finns en överrepresentation av socialdemokrater
            på ledande positioner i den svenska statsförvaltningen. Alla chefer
            är naturligtvis inte socialdemokrater, men av dem som har en partipolitisk
            bakgrund är en förkrossande majoritet socialdemokrater. Det är
            särskilt så inom de områden där det finns särskilt tunga myndigheter.
            På exempelvis Arbetsmarknadsstyrelsen och Försäkringskassan är
            det socialdemokrater som styr.
          </note>
          <note>
            Frågan är: Är det här förenligt med de krav på sakliga grunder,
            förtjänst och skicklighet som finns angivna i regeringsformen?
            Om man tror att det enbart är socialdemokrater som är kompetenta
            att leda statliga myndigheter och att sitta i statliga bolagsstyrelser
            eller universitetsstyrelser är det rimligt att tänka sig att det
            är förenligt med den svenska grundlagen. Men om man har en annan
            uppfattning att kompetensen att sitta i styrelser och leda statliga
            verk ska vara jämnt spritt över befolkningen, oavsett vilken partipolitisk
            bakgrund folk har är det naturligtvis ett problem med den kraftiga
            överrepresentation som finns.
          </note>
          <note>
            Det här är tecken på svågerpolitik, vänskapskorruption och kompisutnämningar
            som tyvärr har blivit allt vanligare i den svenska utnämningspolitiken.
            Det är också i ljuset av de farliga förbindelser som utvecklats
            som vi ska se Göran Perssons mottagande av hedersdoktoratet vid
            Örebro universitet. Det handlar om tjänster och gentjänster. Det
            fanns ett antal socialdemokrater vid Örebro universitet som satt
            i styrelsen, och rektorn har en socialdemokratisk bakgrund. Det
            handlar om tjänster och gentjänster.
          </note>
          <note>
            Riksdagen har riktat kritik mot detta vid flera tillfällen. Nu
            har statsministern alldeles på slutet, vilket välkomnas av ett
            enigt utskott, sagt att han kan tänka sig öppningar i utnämningspolitiken.
            Det är förstås bra, även om det naturligtvis inte är tillräckligt.
          </note>
          <note>
            Vi ska också komma ihåg när det gäller utnämningspolitiken att
            mycket talar för att den svenska utnämningspolitiken kan strida
            mot FN:s konvention mot korruption, artikel 7, där det talas om
            att det ska finnas öppenhet och insyn i utnämningsförfarandet.
            Jag tycker att det är rätt problematiskt och närmast pinsamt att
            vi inte ens är närheten av att kunna skriva på den konventionen
            mot korruption.
          </note>
          <note>
            Den andra tendens som jag tycker att man kan urskilja handlar
            om regeringens nonchalans och arrogans mot riksdagen under de
            senaste fyra åren. I dag ligger 151 ärenden i Regeringskansliet
            där regeringen inte har verkställt riksdagens beslut. Under de
            senaste åren har vi haft flera rätt stora och viktiga frågor där
            regeringen inte har verkställt det riksdagen har fattat beslut
            om. Det handlar bland annat om den så kallade pomperipossafrågan.
            Det dröjde, och den förhalades även om den verkställdes till slut.
            Det handlar om den socialförsäkringsutredning där riksdagen tydligt
            och klart sade att man ville ha en parlamentarisk utredning men
            där regeringen ändå valde att tillsätta en ensamutredning.
          </note>
          <note>
            Herr talman! Den tredje tendensen handlar om hur regeringen vid
            flera tillfällen oroväckande, tycker jag, har naggat yttrande-
            och tryckfriheten i kanten. Det handlar bland annat om det så
            kallade Flickaprojektet där ett enigt utskott gav framför allt
            socialminister Berit Andnor kritik.
          </note>
          <note>
            Herr talman! Vad blir då slutbetyget över regeringens konstitutionella
            hantverk under de senaste fyra åren? Jag kan inte se annat än
            att regeringen ändå måste få ett underbetyg, Icke godkänd.
          </note>
          <note>
            Herr talman! I september, närmare bestämt den 17 september, är
            det val. Val handlar förstås delvis om att man ska blicka framåt.
            Man ska titta på vilka visioner och idéer och ståndpunkter i sak
            som olika partier har. Man väljer för framtiden. Men det handlar
            också om att titta bakåt och utkräva ansvar för det som har varit,
            att fundera på om regeringen har skött sig i olika sakpolitiska
            frågor, om man tycker att regeringen har skött sig konstitutionellt
            med att ha efterlevt de bestämmelser som gäller. Jag uppmanar
            alla väljare och medborgare att inte bara blicka framåt utan också
            titta bakåt. Tycker man att regeringen har skött sig i olika sakfrågor?
            Hur tycker man att regeringen har skött sig i de konstitutionella
            aspekterna? Ta chansen att utkräva det ansvaret den 17 september.
          </note>
          <note type="speaker">
            Anf. 4 GÖRAN MAGNUSSON (s) replik:
          </note>
          <note>
            Herr talman! Jag uppmanar naturligtvis väljarna att rösta på
            de politiker som de har förtroende för. Men bortsett från det
            kan man konstatera att Tobias Krantz i vanlig ordning är mest
            intresserad av det som skiljer, inte av det som förenar, i konstitutionell
            synpunkt. Han betonar kraftigt varje yttrande om kritik.
          </note>
          <note>
            Dessutom vill jag gärna säga att beträffande hatten, hedersdoktoratet
            vid Örebro universitet, är Folkpartiet ensamt om den konstitutionella
            aspekten i den frågan.
          </note>
          <note>
            Jag skulle vilja ställa en fråga till Tobias Krantz. Han säger
            att Socialdemokraterna är kraftigt överrepresenterade i utnämningarna
            och har en överrepresentation bland chefer i den statliga förvaltningen.
            Tobias Krantz har ägnat mycken tanke och tid åt de här utnämningarna.
            Vilken andel av statliga chefer ska Socialdemokraterna ha för
            att inte vara överrepresenterade? Vilken andel av de statliga
            chefsbefattningarna ska Socialdemokraterna ha? Det måste Tobias
            Krantz, som ju deltar i den grupp på allianssidan som har ägnat
            sig åt utnämningsfrågorna, kunna svara på. Vilken andel har ni
            tänkt att Socialdemokraterna ska ha, och vilken andel ska Folkpartiet
            ha bland de statliga cheferna?
          </note>
          <note type="speaker">
            Anf. 5 TOBIAS KRANTZ (fp) replik:
          </note>
          <note>
            Herr talman! Det är precis det som vi vill komma ifrån. I dag
            verkar den rådande principen i utnämningspolitiken vara att Socialdemokraterna
            ska ha högsta möjliga andel. Min poäng är att vi ska komma bort
            från tanken att statliga chefer ska utnämnas utifrån något slags
            kvotsystem. Det ska vara förtjänst och skicklighet som avgör när
            statliga chefer utnämns.
          </note>
          <note>
            Frågan är: Hur ska vi kunna utvärdera den utnämningspolitik som
            finns? Ett sätt hade varit, om det hade funnits dokumentation
            och öppenhet, att exempelvis i konstitutionsutskottet granska
            varje enskild tillsättning för att se om det hade gått rätt till.
            Det hade varit det allra bästa sättet. Nu finns inte den möjligheten
            därför att det mesta är hemligt. Det finns ingen dokumentation.
            Då har vi att utgå ifrån: Hur ser den totala bilden ut? Ja, den
            totala bilden ser ut så att bland de riktigt tunga posterna är
            det en förkrossande övervikt av socialdemokrater.
          </note>
          <note>
            Vad ska man dra för slutsats av den statistik och de hårda fakta
            som finns? Ja, den slutsats jag kan dra är att det inte är rimligt
            att socialdemokrater är så förkrossande mer kompetenta att vara
            statliga chefer eller sitta i statliga bolagsstyrelser eller universitetsstyrelser.
            Det kan inte vara rimligt, givet att vi ställer kravet på förtjänst
            och skicklighet. Vi vill komma bort från tänkandet att vi ska
            ha olika andelar och kvoter. Vi vill slå vakt om den svenska förvaltningsmodellen
            och tanken om att det ska vara sakliga grunder som avgör. Bevisbördan
            ligger inte på mig. Det ligger på Göran Magnusson och den socialdemokratiska
            regeringen att stå upp för den förvaltningsmodell som ni säger
            att ni vill värna.
          </note>
          <note>
            Vi ska senare ha en debatt om hedersdoktoratet, och får då chans
            att återkomma till den frågan. Men det är naturligtvis alltid
            bättre att vara fler som står bakom en ståndpunkt än att vara
            färre. Men jag tycker att vi har en stark ståndpunkt i sak. Det
            är djupt problematiskt att vi har ett sådant osunt förhållande
            mellan en del av den svenska statsförvaltningen, som ändå universiteten
            utgör, och den styrande exekutiva makten. Det är djupt problematiskt
            att det har gått till på det sätt som det har gjort i detta fall.
          </note>
          <note type="speaker">
            Anf. 6 GÖRAN MAGNUSSON (s) replik:
          </note>
          <note>
            Herr talman! Det är Tobias Krantz som använder begreppet överrepresentation.
            Det leder tanken till andelar av statsförvaltningens chefer från
            olika partier och annat. Socialdemokraterna har aldrig stått för
            den uppfattningen att det ska fördelas efter något slags partiproportionalitet,
            utan det är Tobias Krantz som talar om överrepresentation. Och
            det leder tanken till att den grupp som Tobias Krantz tillhör
            på allianssidan har ett andelssystem för att fördela dessa poster.
            Det är ju helt i strid med grundlagen. Socialdemokraterna står
            för uppfattningen att chefer ska utnämnas utan andra hänsyn än
            förtjänst och skicklighet.
          </note>
          <note>
            Utskottets majoritet har aldrig accepterat den linje som Tobias
            Krantz driver i dessa frågor. Sedan är det riksdagen med någon
            rösts övervikt som har ställt sig på Tobias Krantz sida. Och det
            finns anledning att påpeka att Tobias Krantz ibland är väldigt
            noga med att tala om att det är ett enigt utskott. Men när han
            själv befinner sig i minoritet eller i knapp majoritet så är det
            inte lika viktigt att betona hur många som står bakom de olika
            ståndpunkterna.
          </note>
          <note>
            Men det är Folkpartiet och kanske framför allt Tobias Krantz
            som driver frågan om överrepresentation och att det skulle finnas
            något slags andelssystem för de statliga befattningarna. Det är,
            som sagt, helt i strid med grundlagen. Vi som arbetar i Grundlagsutredningen
            har ingen tanke på att ändra grundlagen i dessa avseenden, utan
            här är det fråga om att hitta möjligheter till ökad öppenhet i
            denna hantering. Det är Grundlagsutredningens uppdrag. Det får
            jag diskutera med bland andra Daniel Tarschys och andra som företräder
            Folkpartiet i den utredningen.
          </note>
          <note type="speaker">
            Anf. 7 TOBIAS KRANTZ (fp) replik:
          </note>
          <note>
            Herr talman! I praktiken har Socialdemokraterna förvandlat de
            fraser som står i regeringsformen, och som jag tror att de flesta
            av oss instinktivt ändå ansluter oss till, till någonting annat
            än det som står i regeringsformen. Det är ju det som är det grundläggande
            problemet.
          </note>
          <note>
            Göran Magnusson måste ställa sig frågan: Är det verkligen förenligt
            med sunt förnuft och rimliga sannolikhetskalkyler att det i de
            flesta bolagsstyrelser, i de flesta universitetsstyrelser och
            på de ledande posterna i den svenska statsförvaltningen är nästan
            enbart socialdemokrater som är chefer? Är det verkligen rimligt
            att tänka sig det? Det är den frågan som vi måste ställa.
          </note>
          <note>
            Jag avvisar varje tanke på att vi ska införa något slags kvotsystem.
            Det är precis det som vi vill komma bort från. Men i avsaknad
            av att vi inte kan granska varje enskild utnämning för sig just
            därför att det inte finns någon dokumentation, just därför att
            det inte finns någon öppenhet och just därför att det inte finns
            någon insyn, så måste vi våga analysera statistiken och de övergripande
            hårda fakta som finns.
          </note>
          <note>
            Vi gör likadant inom jämställdhetsdebatten. Vi säger att det
            finns en överrepresentation av män inom vissa yrken och i vissa
            chefspositioner. Inte leder det automatiskt till att vi måste
            ha kvotering eller positiv särbehandling. Det är i så fall en
            separat diskussion som man måste föra om det.
          </note>
          <note>
            Jag konstaterar att det finns en överrepresentation av socialdemokrater
            i ledande positioner, och jag har inte hört att Göran Magnusson
            har motsagt detta. Jag drar av detta slutsatsen att regeringens
            utnämningspolitik inte står i överensstämmelse med hur grundlagen
            var tänkt. Jag har inte hört någon argumentation från Göran Magnusson
            som motsäger det grundantagandet.
          </note>
          <note>
            Göran Magnusson vet att riksdagen vid flera tillfällen har kritiserat
            regeringens utnämningspolitik. Det är fem partier som har stått
            bakom detta, och Socialdemokraterna och Vänsterpartiet har varit
            emot. Men likväl är det riksdagen som har fattat detta beslut.
            Jag tycker att det är djupt problematiskt, mycket trist och närmast
            pinsamt för regeringen att regeringen faktiskt inte har flyttat
            sig närmare de ståndpunkter som riksdagen har antagit under de
            senaste åren. Inte minst att Sverige riskerar att inte kunna följa
            FN:s konvention mot korruption är anmärkningsvärt.
          </note>
          <note type="speaker">
            Anf. 8 INGVAR SVENSSON (kd):
          </note>
          <note>
            Herr talman! Detta är vår sista granskningsdebatt under denna
            mandatperiod. Detta är mitt elfte riksmöte i konstitutionsutskottet.
            Man kan säga att det intressanta med konstitutionsutskottet är
            inte bara sekretesslagstiftningens alla vindlingar utan kanske
            främst att man får en sådan god överblick över väldigt många olika
            samhällsområden just genom granskningsarbetet.
          </note>
          <note>
            Det kan ibland kännas lite tungt och tråkigt. Men i efterhand
            har man samlat på sig en kunskap som kan vara värdefull i andra
            sammanhang.
          </note>
          <note>
            Herr talman! Jag har ingen fallenhet för att vara särskilt nostalgisk,
            men det känns lite vemodigt i dag, även om vi visserligen har
            en debatt kvar i ett annat ärende. Konstitutionsutskottet kommer
            att få ett helt annat utseende under nästa mandatperiod eftersom
            ett stort antal av dess ledamöter har valt att inte kandidera
            till riksdagen. Jag brukar i partiarbetet ofta säga att det är
            väldigt viktigt när man arbetar att jobba med tydlighet, kontinuitet
            och konsekvens. Just när det gäller utskottets arbete framöver
            kan det uppträda vissa brister när det gäller kontinuiteten. Det
            är med ett visst vemod som jag konstaterar att ett antal ledamöter
            försvinner. Jag vill i detta sammanhang tacka för gott samarbete
            och ett bra kamratskap.
          </note>
          <note>
            Under någon av utfrågningarna kallade ordföranden mig för KU:s
            fossil. Men han glömde kanske bort att det fanns några ledamöter
            som har suttit längre än vad jag har gjort, nämligen hans partibroder
            Nils Fredrik Aurelius, Barbro Hietala Nordlund och Pär Axel Sahlberg.
          </note>
          <note>
            Och det är som sagt var lite bekymmersamt att kontinuiteten inte
            blir så bra framöver. Vi får hoppas att vi som ändå kandiderar
            får återkomma till utskottet, så att det åtminstone finns en viss
            kontinuitet i sammanhanget.
          </note>
          <note>
            Herr talman! Vi har haft fyra granskningsbetänkanden under detta
            riksmöte, och det har varit väldigt tufft. Man sade till mig i
            samband med tsunamigranskningen att det var intressant att få
            vara med om detta historiska arbete. Men många gånger kände man
            som mästaren: Gånge denna kalk ifrån mig. Det var nämligen ett
            oerhört tufft och tungt arbete. Men när man väl har gått igenom
            det är man glad för att man har varit med om det. Det var likadant
            med konventsarbetet tidigare. Det var oerhört tungt och jobbigt.
            Men när man väl har gått igenom det har man samlat på sig en massa
            kunskaper som man sedan har glädje av.
          </note>
          <note>
            Herr talman! I förhållande till betänkandet om tsunamin är detta
            granskningsbetänkande nästan en västanfläkt i sammanhanget. Som
            tidigare talare har varit inne på är det inte några större meningsskiljaktigheter
            på de olika områdena. Jag vill ta upp några få punkter i mitt
            inlägg här.
          </note>
          <note>
            Det handlar först och främst om propositionsavlämnandet. Vi har
            tidigare kritiserat att regeringen ägnar sig åt anhopning av propositioner
            på våren. I fråga om detta upprepar utskottet sin kritik av att
            regeringen inte sköter detta på ett bra sätt. Vi säger att det
            är uppenbart att de åtgärder som regeringen har vidtagit inte
            har varit verkningsfulla. Det är en ganska skarp kritik. Vi utgår
            från att regeringen tar initiativ för att undvika denna typ av
            anhopningar som har varit. Jag vet inte om jag någon gång under
            min tid i riksdagen har varit med om en sådan stor anhopning av
            propositioner under en så kort tid som vi fick uppleva i år.
          </note>
          <note>
            Vi har ett ärende om subarktisk förmåga. Det kanske många tycker
            inte är ett särskilt viktigt ärende. Men det visar också en känslighet
            hos regeringen. När dessa frågeställningar togs upp visade det
            sig att man inte tog med detta i regleringsbrevet. Men det väcktes
            en interpellation. Och samma dag som interpellationen besvarades
            lämnade regeringen en ändring av regleringsbrevet där man tog
            upp just frågan om subarktisk förmåga. Man skärpte till det ytterligare
            i samband med att KU begärde in handlingar i december 2005 om
            detta. Det nya regleringsbrevet för 2006 blev då väldigt tydligt
            på denna punkt. Det finns alltså en känslighet för vad KU gör
            och hur man hanterar de olika ärendena.
          </note>
          <note>
            Frågan om återhållsamhet i uttalande om brottsmisstänkta har
            ordföranden redan tagit upp, så det säger jag inte något mer om.
          </note>
          <note>
            Vi ställer ju krav på att regeringen lämnar korrekta uppgifter
            till riksdagen. Det uppstod en del konstigheter när det gäller
            den så kallade Hebypropositionen där det hävdades att det fanns
            en överenskommelse mellan de båda landstingen om hur man skulle
            hantera flyttningen av Heby till Uppsala län. Det byggde på att
            landshövdingarna hade lämnat denna uppgift, men formellt sett
            fanns det inte någon sådan överenskommelse mellan de båda landstingen.
            Den kom till stånd senare.
          </note>
          <note>
            Vi betonar att de uppgifter som lämnas till riksdagen i form
            av propositioner ska vara korrekta.
          </note>
          <note>
            Vi tar också upp frågan om nationell samordnare och vilken status
            och ställning en sådan har. Utskottet noterar att den typen av
            funktioner bör vara väl definierade.
          </note>
          <note>
            Herr talman! Jag ska också säga något om näringsminister Östros
            uttalande om Svenskt Näringsliv och de statliga bolagen. Det var
            ett tidningsuttalande. Det var inte särskilt tydligt. Vi vet alla
            att vi kan bli felciterade. Innebörden var att det skulle kunna
            uppfattas som ett indirekt hot mot Svenskt Näringsliv att om man
            inte gör som vi vill kommer vi att se till att de statliga bolagen
            lämnar Svenskt Näringsliv. Där betonar vi att statsråden måste
            vara försiktiga när de gör uttalanden som rör myndighetsutövning
            mot enskild och tillämpning av lag i sammanhanget.
          </note>
          <note type="speaker">
            Anf. 9 MATS EINARSSON (v):
          </note>
          <note>
            Herr talman! Med anledning av ett av de föregående inläggen finner
            jag anledning att instämma med Göran Lennmarker, Göran Magnusson
            och Ingvar Svensson om det goda samarbetsklimat som i de allra
            flesta fall råder i konstitutionsutskottet.
          </note>
          <note>
            Herr talman! Jag ska börja med en talserie: 20, 24, 14, 33, 19,
            24, 38 och 37. Det är antalet ärenden i KU:s vårgranskningar sedan
            1999. Det är den period som jag har haft förmånen att vara med
            i utskottet; om det blir fler gånger är det andra som avgör.
          </note>
          <note>
            Om ni lyssnade uppmärksamt kunde ni urskilja en trend, nämligen
            att antalet anmälningar och därmed antalet ärenden i våra granskningsbetänkanden
            tenderat att öka under perioden.
          </note>
          <note>
            Man kan fundera över vad detta tyder på. En möjlig slutsats är
            naturligtvis att anledningen att anmäla regeringen eller enskilda
            ministrar för fel har ökat. Det finns fler anledningar att anmäla
            ministrarna. Den hypotesen håller inte riktigt om vi tittar på
            vad utskottet har kommit fram till. Det är trots allt i relativt
            få fall som kritik riktas mot regeringen eller mot enskilda statsråd.
          </note>
          <note>
            Då kan man invända att det kanske beror på att regeringens parlamentariska
            underlag har majoritet i utskottet och kan tänkas blockera kritik
            mot regeringen. Inte heller den hypotesen håller riktigt om man
            ser på reservationerna. De rena blockreservationerna, oppositionens
            reservationer, är också väldigt få. Det var en 1999, två år 2000.
            Det steg lite och var fem, sex i några år. Men det är få fall
            av rena blockreservationer. Det tyder väl också på att bilden
            av utskottet som strikt politiserat med en majoritet som håller
            regeringen om ryggen och en opposition som förgäves försöker rikta
            konstitutionell kritik mot denna regering inte är riktigt korrekt.
          </note>
          <note>
            Mer viktigt är det kanske att fundera på om vår granskning är
            effektiv. Det är inte helt lätt att avgöra. Det kanske inte heller
            är vi som ska försöka avgöra det. Det borde vara föremål för utomståendes
            studier.
          </note>
          <note>
            Man kan naturligtvis fråga sig om vi upptäcker allt. Det vet
            vi ju inte. Jag tror att den offentlighet som vi har i landet,
            de medier tidningar och radio som vi har och våra riksdagsledamöters
            flit när det gäller att hitta anledningar till KU-anmälningar
            ändå tyder på att det knappast kan vara väldigt mycket som undgår
            utskottet.
          </note>
          <note>
            Går vår granskning tillräckligt djupt? Det är också något man
            kan fundera på. I de allra flesta fall tror jag att svaret är
            ja. Vi är inte ett utskott med stora utredningsresurser. Vi kan
            inte utföra några kriminaltekniska undersökningar. Vi förlitar
            oss nästan helt och hållet på skriftliga svar från regeringen
            och utfrågningar av ministrarna. Jag menar att detta i de allra
            flesta fall är tillfyllest.
          </note>
          <note>
            Den sista fråga man kan ställa sig, och kanske den allra viktigaste
            är: Ger vår granskning och de bedömningar som utskottet gör några
            resultat? Har de någon effekt på hur regeringen arbetar? Även
            det är svårt att leda i bevis. Min bestämda uppfattning är att
            regeringen och ministrarna inte tycker om att bli kritiserade
            av konstitutionsutskottet. Man anstränger sig att åtminstone inte
            göra om samma fel en gång till. Det är en ganska väsentlig effekt
            av KU:s granskning som inte ska underskattas.
          </note>
          <note>
            Får jag tillåta mig att så här på våravslutningen även säga något
            om anmälningarnas kvalitet? Jag ska vara försiktig. Varje ledamot
            har rätt att anmäla ett ärende till KU för granskning och ska
            utnyttja den rätten när man tycker att det finns skäl att göra
            det. Till anmälarnas försvar ska sägas att det inte alltid är
            lätt att vid anmälningstillfället veta vad som finns under stenen
            innan man har vänt på den. Det finns fall där det till en början
            såg ut som ett ganska enkelt ärende och en ogrundad anmälan, men
            där det visade sig att det fanns intressanta aspekter och till
            och med anledning till kritik.
          </note>
          <note>
            Med detta sagt är det svårt att helt undgå intrycket av att en
            och annan anmälan främst tjänar som inlägg i den mer dagspolitiska
            debatten och kanske är ett sätt att få mer medialt genomslag för
            sin ståndpunkt eller åsikt än vad ett enkelt pressmeddelande skulle
            ha lett till.
          </note>
          <note>
            Jag ska inte moralisera över det. Vi är alla politiker och tar
            alla chanser vi kan att komma ut i debatten och göra vår röst
            hörd. Det är inte något konstigt med det. Samtidigt bör vi nog
            fundera på hur vi använder anmälningsinstitutet. Om tendensen
            att göra pressmeddelandeanmälningar skulle öka väldigt kommer
            det naturligtvis innebära en risk att man undergräver legitimiteten
            i KU-granskningarna. Det vore olyckligt. Jag påstår inte att vi
            är där. Jag vill bara peka på en möjlig risk i den riktningen.
          </note>
          <note>
            Vad betänkandet innehåller har redan berörts av tidigare talare.
            Jag ska inte gå in på det. Vi kommer sedan in på en mer specifik
            debatt kring de olika ärendena.
          </note>
          <note>
            Vi kan konstatera att trots ett mycket omfattande material i
            form av anmälningar har vi inte funnit så många punkter där det
            finns anledning till kritik, anmärkningar, synpunkter eller påpekanden
            eller hur man nu karakteriserar det som utskottet skriver. Jag
            ska inte på något sätt förringa vikten av de punkter vi tar upp.
            I något fall är det till och med ganska allvarliga saker. Som
            helhet är detta ett betänkande som kännetecknas av stor enighet
            mellan de politiska partierna och av ett konstaterande av att
            regeringen i de här fallen i de flesta avseenden har skött sig
            på ett rimligt sätt.
          </note>
          <note type="speaker">
            Anf. 10 KERSTIN LUNDGREN (c):
          </note>
          <note>
            Herr talman! Granskning av oss vi som verkar inom den offentliga
            verksamheten är naturligtvis oerhört viktig. Medborgarna ska kunna
            veta och se hur de resurser som de ger till oss brukas. De ska
            kunna bedöma om vårt jobb är det som de förväntade sig när de
            gjorde det val som vi har vart fjärde år i dagsläget.
          </note>
          <note>
            Det är en granskning av oss valda. Det är också vår granskning
            av den exekutiva makten. I dag ser vi den granskningen i den form
            som KU har till uppgift att göra, där riksdagsledamöter anmäler
            statsråd. Vi följer upp och granskar och lämnar över vår bedömning
            till följd av detta allt enligt grundlagens 12 kap. 1 §.
          </note>
          <note>
            I betänkandet har vi en relativt stor enighet. Det finns ändå
            skäl, herr talman, att se lite grann på hur regeringen ser på
            och har formerat sin relation till granskande organ. Jag tycker
            att det finns alla skäl att vara uppmärksam på de signaler som
            regeringen ger i olika sammanhang. Det gäller synen på KU. Ledande
            företrädare för regeringen har talat om bokstavskombinationer
            KU, JO och Riksrevisionen. Man har gjort det på ett sätt som jag
            tycker att det finns skäl för kommande riksdag att vara uppmärksam
            på. Kontrollmakten i vår svenska demokrati fyller en oerhört viktig
            funktion. Ytterst handlar det naturligtvis om riksdagens möjligheter
            att granska regeringen å folkets vägnar. Ytterst handlar det därmed
            om att medborgarna i Sverige ska kunna lita på att vi sköter vårt
            uppdrag och kunna bedöma oss efter hur vi gör det.
          </note>
          <note>
            Betänkandet handlar om regeringens uttalanden, om statsråds uttalanden,
            om beredningen av regeringsärendena, om styrningen av bolag och
            en del annat.
          </note>
          <note>
            Det talas om ifall KU ska vara enigt eller oenigt, precis som
            om det skulle vara någon form av värdemätare av granskningens
            kraft och innehåll. För min del är den diskussionen något märklig.
            Det finns i det system vi har en politisk dynamik inbyggd. Det
            är för min del en viktig förutsättning för att granskningen ska
            kunna fungera. Det handlar inte om pajkastning, utan det handlar
            om att det finns en intressemotsättning som bidrar till att det
            blir ett driv i granskningen. Det är viktigt för att den ska ha
            legitimitet och för att man ska veta som medborgare att det finns
            de som verkligen har ett intresse av att granska makten. Måhända
            må man fundera på om det intresset alltid måste sammanfalla med
            att man tillhör oppositionen, herr talman. Det borde inte vara
            så, men av någon anledning ser det nästan ut som om det alltid
            är oppositionens företrädare som just har kommit med anmälningar
            och bett oss granska. Under mina fyra år har jag inte upptäckt
            att någon företrädare för regeringskretsen har gjort anmälningar
            som har lett till granskning. Stödpartier har gjort det, men inte
            regeringskretsens parti.
          </note>
          <note>
            Det är måhända någonting som vi därmed får leva med att det finns
            en inneboende intressemotsättning. Jag tror, herr talman, att
            den är nyttig för att utveckla vår konstitutionella ordning och
            för att vi ska kunna hävda granskningens legitimitet.
          </note>
          <note>
            Vi kan också se hur det har skett förändringar under den gångna
            mandatperioden. Utnämningsfrågorna har tidigare varit uppe. Jag
            tycker mig notera att det finns en förändrad attityd och att den
            debatt som KU har fört om utnämningspolitiken sakta men säkert
            har påverkat. Vi har haft en debatt i annat sammanhang om Regeringskansliets
            utveckling. Det är något som på något sätt kommer tillbaka och
            som på något sätt också bidrar till utveckling. Det finns flera
            exempel på detta.
          </note>
          <note>
            Vi måste naturligtvis ställa oss den fråga som Mats Einarsson
            ställde. Är granskningen effektiv? Har vi rätt förutsättningar
            för att göra det jobb som vi ska göra?
          </note>
          <note>
            Herr talman! Jag tycker att det senaste årets granskning har
            givit anledning till kommande riksdag och till Grundlagsutredningen
            att överväga en del frågor för framtiden. Det är viktigt att medborgarna
            ska känna att vi har möjligheter att granska fullt ut.
          </note>
          <note>
            Vi har, herr talman, från Centerpartiets sida några avvikande
            bedömningar i detta betänkande. Jag kommer att återkomma till
            dem i särskild ordning. Jag vill här bara beröra några områden.
          </note>
          <note>
            Det handlar om propositionernas avlämnande, som tidigare har
            varit uppe. Det är viktigt att regeringen lyssnar oavsett vem
            som sitter i regeringsställning. Det är en respekt gentemot riksdagen
            och förutsättningarna för riksdagen att göra en kritisk granskning
            av de förslag som kommer till den. Med den anhopning som kom nu
            i vår är detta någonting som kraftigt försvåras.
          </note>
          <note>
            Beredningen av omlokalisering av Riksutställningar till Gotland
            har redan varit uppe och berörts. Jag kan bara instämma.
          </note>
          <note>
            Jag vill också bara beröra regeringens ansvar för myndighetskulturen
            inom Migrationsverket. Vi har nyligen fått höra kritik i valda
            delar mot hur Migrationsverket har hanterat en del medmänniskor
            som har varit föremål för dess myndighetsutövning. Det är oerhört
            viktigt att man kommer till rätta med de felgrepp som har tagits
            inom Migrationsverket. Här har naturligtvis regeringen ytterst
            ett ansvar för att det fullföljs. Det är någonting som vi också
            konstaterar i detta betänkande.
          </note>
          <note>
            Vi har också haft en markering och en granskning av regeringens
            agerande i relation till universitet och högskolor vad gäller
            anammandet av det så kallade könsmaktsperspektivet. Här konstaterar
            vi att man inte har hanterat frågan på ett sätt som är okonstitutionellt.
            Vi har alltså ingen anmärkning. Det var ändå intressant att se
            hur arbetet hade bedrivits i Regeringskansliet och i myndighetsdelarna
            för att så småningom landa rätt. Det var inte helt självklart
            att det skulle bli slutsatsen.
          </note>
          <note>
            Herr talman! Tiden går fort när man har roligt, så också i en
            sådan här debatt. Jag kan så här i slutet bara konstatera att
            Leni Björklund den 19 april sade till utskottet att det skulle
            visa sig att man från svensk sida hade regelverk som innebar att
            personer som hade begått förbrytelser kunde fångas upp och lagföras.
            Sverige har ett ansvar i de delarna. Det var ett uttalande som
            gjordes den 19 april, tre månader efter det att åklagaren hade
            funnit hinder mot att lagföra någon av immunitetsskäl. Det var
            ett mycket anmärkningsvärt uttalande. Det konstaterar utskottet
            enhälligt, och det är bra. Detta säger någonting om hur beredningen
            har varit. Den har varit klart bristfällig. Det är ett ärende
            som visar att vi kan börja med en till synes ganska enkel anmälan
            men ändå finna just att det finns någonting i regeringens hantering
            som det finns skäl att uppmärksamma och rätta till.
          </note>
          <note>
            Med detta, herr talman, överlämnar vi vårt fjärde granskningsbetänkande
            det här året gällande statsrådens tjänsteutövning och regeringsärendenas
            handläggning. Vi gör det till riksdagen och vi gör det till väljarna
            för att de ska kunna värdera, bedöma och ytterst utkräva ansvar.
          </note>
          <note>
            Också jag vill tacka mina utskottskamrater och utskottskansliet
            för ett tufft arbete och för god gemenskap under mandatperioden.
            Jag gör det nu trots att vi har en liten debatt kvar, herr talman.
          </note>
          <note type="speaker">
            Anf. 11 MIKAEL JOHANSSON (mp):
          </note>
          <note>
            Herr talman, ledamöter, åhörare och kära tv-tittare i hela vårt
            land allt ifrån Vargön till Borås! Som gruppledare i den gröna
            riksdagsgruppen har det fallit på min roll att ta den här debatten
            i KU-ledamotens Gustav Fridolins ställe då han är på uppdrag utomlands.
            Han har bett mig framföra samma sak som han vid tidigare tillfällen
            också har framfört till utskottskamraterna: ett varmt tack för
            den tid som varit, för ömsesidig respekt och förståelse för ett
            konstruktivt konstitutionellt arbete.
          </note>
          <note>
            Det konstruktiva arbetet har i stora drag färgat det årliga granskningsbetänkande
            kammaren nu har att debattera och lägga till handlingarna. Granskningens
            uppgift att lyfta på de stenar som annars skulle förblivit olyfta,
            dra de slutsatser som annars skulle förblivit odragna, och göra
            de iakttagelser som annars aldrig hade blivit iakttagna. Genom
            att föra fram saker i ljuset och också dra de obekväma slutsatserna
            och genom att granska kan KU och granskningen bidra till att Sverige
            får en mer transparent, genomskinlig, och bättre fungerande statsapparat.
          </note>
          <note>
            De slutsatser vi drar och den kritik vi uttrycker kommer inte
            av illvilja eller politiskt taktiserande. De kommer av en grundmurad
            tro på granskningens uppgift i ett parlamentariskt system. Om
            detta är alla partier i riksdagen eniga. Av just den anledningen
            drar också de flesta slutsatserna i betänkandet enigt.
          </note>
          <note>
            Herr talman! Låt mig nämna några av de slutsatserna.
          </note>
          <note>
            Ett enigt konstitutionsutskott säger om Morgan Johanssons uttalande
            om apatiska barn att statsrådet hade kunnat avstå från att uttala
            sig och borde i varje fall ha uttalat sig med större försiktighet.
            Det är ett tydligt ställningstagande från KU:s sida, ovanligt
            tydligt när det gäller ett uttalande av statsråd. Så var också
            överträdelsen från statsrådets sida tydlig.
          </note>
          <note>
            Vi har under ett antal år haft en uppblossad debatt om flyktingbarn
            som tappar livsfunktioner och faller i apati, om lidande svårt
            sjuka barn och deras traumatiserade familjer. Debatten har förts
            såväl här i riksdagen om vilken politik som är bäst för att värna
            om barnens rätt som läkare emellan om vilken vård barnen bör få
            för sina sjukdomar. Det är mycket viktigt att hålla rågången.
            Vi som politiker kan inte och bör inte uttala oss om hur vården
            ska sköta sitt uppdrag. Det är upp till expertisen.
          </note>
          <note>
            Efter det att Migrationsverket lämnat in ett antal uppmärksammade
            anmälningar om vanvård till polisen mot familjer med apatiska
            barn uppstod återigen en debatt i samhället om vad det är som
            gör att barn blir så här sjuka. Det var då folkhälsominister Morgan
            Johansson kom in bilden. Han fick från Sveriges Radio frågan:
            Du lutar åt att det finns flyktingfamiljer som har gjort så här?
            Han svarade: Uppgifterna finns ju där. Jag håller det inte alls
            för otroligt.
          </note>
          <note>
            Det, mina vänner, är ett klart övertramp. Här har vi en pågående
            polisutredning. Där går ministern in och uttalar sig om hur han
            ser på trovärdigheten i de inlämnade anmälningarna. Det hade varit
            fullständigt otänkbart i ett fall om svenska barn eller svenskar
            i allmänhet. Det ska vara fullständigt otänkbart också när det
            gäller flyktingar. Där är KU tydligt.
          </note>
          <note>
            Herr talman! I en annan granskning i detta betänkande undersöker
            utskottet Sveriges samröre med USA i det som har kallats för kriget
            mot terrorismen. I anmälan gjord av Gustav Fridolin tas tre frågor
            upp för närmare granskning. Det gäller statsministerns och andra
            statsråds uttalanden om de båda egyptier som, vilket KU senare
            har kritiserat, avvisades från Sverige år 2001, regeringens agerande
            inom Europarådet vad gäller så kallade tortyrgarantier, och de
            flygningar som CIA enligt internationell press arrangerat genom
            bland annat Sverige.
          </note>
          <note>
            I den första delen om uttalanden kritiseras statsministern med
            orden: Det är givetvis viktigt att statsråd, och inte minst statsministern,
            visar återhållsamhet i uttalanden som kan vara till skada för
            enskilda människor. Det är ett klokt ställningstagande KU gör.
            Det är ett understrykande av det som nuvarande kommissarien för
            mänskliga rättigheter vid Europarådet, Thomas Hammarberg, uttalade
            inför utskottet under förra riksmötet.
          </note>
          <note>
            I de båda andra delarna är KU enigt men kanske något vagare.
            I flygdelen har KU inte haft kapacitet, möjlighet eller uppdrag
            att gå in och granska saken närmare utan inväntar den bredare
            granskning som görs av bland annat Europarådet och EU-parlamentet.
            I garantidelen handlar det om att det initiativ som bland annat
            Sverige tog för att få fram någon slags mall eller hållpunkter
            för denna typ av garanti mot tortyr vid avvisande nu har fallit.
          </note>
          <note>
            Jag vill i detta sammanhang i vart fall understryka att det är
            viktigt att Sverige av respekt för internationell rätt och inhemska
            granskningsorgan efter kritik inriktar sig på att efterfölja och
            efterleva de regler som är fastslagna och uttolkade och inte ändrar
            regelverket.
          </note>
          <note>
            I ett tredje enigt ställningstagande från KU berörs flygövningen
            Snowflake, som vi har hört om tidigare, som Sverige genomförde
            tillsammans med den ryska armén i början av året. KU kan där efter
            en granskning som tagit en del märkliga vändningar göra en del
            konstateranden. Dels var övningen inte tillräckligt beredd, dels
            har försvarsministern inför utskottet varit otydlig i viktiga
            delar som rör Regeringskansliets kontakter med åklagare, dels
            har vi en svår intressekonflikt.
          </note>
          <note>
            Å ena sidan finns ett intresse, menar försvarsministern och regeringen,
            av att samöva med till exempel Ryssland. Detta intresse kräver
            att Sverige vid övningar bjuder in utländska militärer till vårt
            land. Dessa militärer får då rimligen straffrättslig immunitet
            under besöket.
          </note>
          <note>
            Å andra sidan är Sverige ålagt enligt internationell rätt att
            lagföra krigsförbrytare om de kommer till vårt land. Den politiska
            slutsats mitt parti drar av denna intressekonflikt är att Sveriges
            militära utbyte med stater som kan misstänkas för krigsförbrytelser,
            som Ryssland i Tjetjenien, ska minimeras.
          </note>
          <note>
            Den konstitutionella slutsats som dras i detta sammanhang är
            att regeringens rutiner för beredning av sådana här ärenden varit
            bristfällig.
          </note>
          <note>
            I två intressanta ärenden tittar utskottet på migrationsminister
            Barbro Holmbergs tjänsteutövning. I det första ärendet handlar
            det tillsättande av en särskild samordnare för de nämnda apatiska
            barnen. Utskottets ställningstaganden grundar sig i att regeringen
            äger rätt att utse vem den önskar till utredare och med vilket
            uppdrag den önskar. Det finns därför ingen konstitutionell kritik
            att rikta mot utseendet eller uppdraget. Det gör inte saken mindre
            komplicerad i praktiken.
          </note>
          <note>
            En utsedd samordnare kommer att uppfattas som regeringens sändebud
            i de sammanhang där denne uppträder. När det rör ett så begränsat
            antal individer är risken stor att regeringen genom samordnaren
            kommer att indirekt inverka i vården av enskilda, vilket naturligtvis
            inte får ske. Mitt råd till regeringen är att helt se över instrumentet
            med samordnare och klargöra vilken roll en sådan ska ha och i
            vilket sammanhang det kan vara befogat att använda sig av en sådan
            i stället för av en vanlig utredning.
          </note>
          <note>
            I detta sammanhang är min personliga bedömning att det inte var
            befogat utan tvärtom olämpligt. Men det ändrar inte den konstitutionella
            grund jag nämnt.
          </note>
          <note>
            Herr talman! I ett annat granskningsärende berörs den kritiserade
            och diskuterade myndighetskulturen inom Migrationsverket. KU konstaterar,
            vilket förtjänar att upprepas: Det faller på migrationsministern
            att sörja för att regering vidtar sådana åtgärder som kan behövas
            för att avhjälpa brister i myndighetens verksamhet.
          </note>
          <note>
            Granskningsbetänkandet innehåller en rad intressanta slutsatser
            och klargöranden. Jag hinner inte gå igenom alla här. I några
            få delar finns reservationer som vi återkommer till senare i debatten.
          </note>
          <note>
            I en del som handlar om regeringens utnämning har vi för en gångs
            skull ett gemensamt enigt ställningstagande. Detta beror inte
            på att någon direkt har bytt åsikt i sak utan att på att frågan
            nu utreds inom ramen för Grundlagsutredningen och att statsministern
            vid utskottsutfrågningen gjorde klart att han är beredd att tillfoga
            de berörda akterna de använda kravprofilerna.
          </note>
          <note>
            I en annan del berör KU frysningen av de tre svenskarnas tillgångar,
            de så kallade somaliasvenskarna. Jag vill särskilt framhålla att
            det inte åligger KU att i detta sammanhang granska grundlagsenligheten
            i de beslut som riksdagen genom EU-nämnd och i andra sammanhang
            varit med om att fatta utan bara regeringens agerande. Detta har
            vi i Miljöpartiet tidigare framhållit, och den linjen står fast.
            De ramlagar som ligger till grund för frysningen är värda att
            ifrågasättas utifrån den svenska grundlagen.
          </note>
          <note type="speaker">
            Anf. 12 KERSTIN LUNDGREN (c) replik:
          </note>
          <note>
            Herr talman! Jag begärde replik med utgångspunkt från det inlägg
            som Mikael Johansson hade när det gäller Snowflake. Försvarsministerns
            närvaro i konstitutionsutskottet beskrevs som otydligt. Jag tycker
            att det är lite för milt uttryckt med tanke på att vi från konstitutionsutskottet
            samlat konstaterar att detta uttalande var anmärkningsvärt.
          </note>
          <note>
            Det var tre månader efter det att åklagaren hade funnit att det
            inte var möjligt att använda de rättsregler som försvarsministern
            hänvisade till i utskottet, som hon påstod att detta skulle vara
            möjligt. Det är inte en otydlighet. Det är en tydlighet från försvarsministerns
            sida gentemot utskottet. Det är en tydlighet som var anmärkningsvärd
            i den situation som gällde. Jag tycker inte att det finns skäl
            att på något sätt mildra vår kritik.
          </note>
          <note type="speaker">
            Anf. 13 MIKAEL JOHANSSON (mp) replik:
          </note>
          <note>
            Herr talman! Jag kan i och för sig hålla med Kerstin Lundgren
            om att det inte är meningen att jag ska mildra den kritik som
            framförs av utskottet. Det är möjligt att jag uttryckte mig lite
            slarvigt.
          </note>
          <note type="speaker">
            Anf. 14 Tredje vice talman HELENA HÖIJ (kd):
          </note>
          <note>
            Herr talman! Jag har anmält mig till den här första delen av
            KU:s granskningsdebatt för att en av de frågor som från principiell
            utgångspunkt är mest intressant inte har någon egen runda. Det
            beror på att utskottet är enigt. Det gäller regeringens rutiner
            för beslut om militära övningar, och det har också varit uppe
            tidigare i debatten. Ni minns den samövning mellan svensk och
            rysk militär i början året som kallades Snöflingan. En av de ryska
            officerare som besökte Sverige misstänktes för krigsförbrytelser
            i Tjetjenien.
          </note>
          <note>
            Det här granskningsärendet är värt att uppmärksammas, vilket
            flera debattörer före mig har gjort. Ett enigt utskott konstaterar,
            som sagt, att rutinerna för beredningen av dessa frågor varit
            bristfälliga hos regeringen.
          </note>
          <note>
            En person som är här i egenskap av representant för en annan
            stat åtnjuter under vissa förutsättningar immunitet på folkrättsliga
            grunder. Exakt under vilka förutsättningar det sker råder självfallet
            vi i Sverige inte ensamma över. Enligt 2 kap. 7 § i brottsbalken
            får åtal mot en utlänning som begått brott i utövningen av tjänst
            eller uppdrag som innefattar allmän ställning hos annan stat eller
            mellanfolklig organisation endast väckas efter förordnande av
            regeringen. Bakom den här bestämmelsen ligger självfallet att
            regeringen bör ha det yttersta ansvaret när det gäller åtalsfrågor
            som kräver särskilt folkrättsliga eller utrikespolitiska överväganden.
            Det kan också finnas situationer när regeringen har starka skäl
            för att göra det möjligt för personer att komma till Sverige,
            även om det finns misstankar om att han eller hon kan ha begått
            allvarliga brott som man i vanliga fall borde lagföras för. Ett
            exempel kan vara för att medla i internationella konflikter.
          </note>
          <note>
            Det här skriver också utskottet, men man påpekar vikten av att
            regeringen medvetet och noggrant överväger varje sådant fall.
            Det borde vara självklart. Personer som begår krigsförbrytelser,
            tortyr och andra brott mot mänskligheten måste straffas för sina
            gärningar. Och Sverige är ju i andra sammanhang mycket aktivt
            och arbetar för att motverka straffrihet för den här typen av
            brott.
          </note>
          <note>
            Men KU:s granskning av det här fallet har visat att några sådana
            medvetna och noggranna överväganden rörande respekten för de mänskliga
            rättigheterna inom den ryska armén inte gjordes innan man godkände
            Snöflinganövningen. Först skrev regeringen i ett svar till KU
            att man förutsätter att personer som är anklagade för krigsförbrytelser
            inte deltar. När KU gick vidare och frågade på vilka grunder detta
            förutsätts som självklart, svarade regeringen att om det skulle
            framkomma att en person gjorts sig skyldig till krigsförbrytelser
            är det Sveriges skyldighet att agera för att den personen ska
            lagföras. Detta hävdade försvarsministern under utfrågningen,
            som också sagts tidigare. Men som jag nyss har redogjort för och
            som har framkommit i debatten är detta rent felaktigt.
          </note>
          <note>
            Det bekräftas av det beslut som chefsåklagare Thomas Häggström
            fattade den 26 januari i år. Han beslutar att inte inleda en förundersökning
            eftersom den ryska officeren åtnjuter straffrättslig immunitet
            och att ett åtalsförordnande från regeringen inte kan påräknas.
            Han drog den slutsatsen eftersom regeringen hade fattat beslut
            om samövningen, och det var därför som officeren var här.
          </note>
          <note>
            Utrikesministern hänvisade under utfrågningen även till viseringsförfarandet,
            men i de rutinerna och det har KU också gått igenom finns det
            inget som säkerställer att personer som misstänks för att ha begått
            till exempel krigsförbrytelser skulle nekas visum.
          </note>
          <note>
            Utskottet skriver, som sagt, att man inte kan dra någon annan
            slutsats än att rutinerna för beredningen av de här frågorna har
            varit bristfällig.
          </note>
          <note>
            Herr talman! Jag ska vara ärlig och säga att jag gärna hade kunnat
            gå längre i min kritik. Jag tycker att det är mycket allvarligt
            när försvarsministern inte känner till vilka regler som gäller
            för till exempel utländsk militär som är här i tjänsten under
            fredstid och att hon inte inser det ansvar hon har för att säkerställa
            att personer som misstänks vara skyldiga till krigsförbrytelser
            inte inbjuds utan att detta noga och medvetet övervägs.
          </note>
          <note>
            Herr talman! Låt mig också använda någon minut till att kommentera
            ett område som varit en följetong i KU:s arbete, åtminstone under
            min tid i KU som jämfört med några andra av debattörernas visserligen
            är något kortare. Det gäller utnämningsmakten. Den har också varit
            uppe till debatt här.
          </note>
          <note>
            Riksdagen har med anledning av tidigare granskningsbetänkanden
            från KU ställt sig frågande till om det verkligen är så att enbart
            sakliga grunder legat till grund för utnämningar av myndighetschefer.
            Med utgångspunkt från de ärenden som vi granskar i det här betänkandet
            har vi inte funnit att det finns grunder för någon konstitutionell
            kritik. Men frågan är ändå intressant att lyfta och debattera.
          </note>
          <note>
            Det finns en debatt i samhället. Vi vet att det finns före detta
            socialdemokratiska statsråd som har uttryckt sin tveksamhet till
            hur utnämningsmakten hanteras. Det finns en önskan från många
            aktörer i samhället, från oss i oppositionen och från medierna
            att kunna granska den här utnämningsmakten lite tydligare genom
            en större öppenhet och en bättre dokumentation. Det finns också
            något slags uppgivenhet över hur utnämningsmakten hanteras. Jag
            tycker att det är väldigt allvarligt för samhällsutvecklingen
            som sådan. Även om vi här inte kan rikta en konstitutionell kritik
            är det väldigt viktigt att de här frågorna fortsätter att debatteras
            och belysas. När det finns misstankar om att man behöver ha kontakter
            för att kunna bli utnämnd, att det är kontakter som styr utnämningsmakten
            och att det finns andra lojalitetsband och inte enbart sakliga
            grunder, är detta till men för den statliga förvaltningen och
            förtroendet för våra myndigheter. Det är till men därför att det
            finns människor som känner att de inte kan komma till sin rätt
            därför att man inte har rätt partibok och så vidare.
          </note>
          <note>
            Det här är väldigt allvarligt i ett större och längre perspektiv.
            Därför tycker jag att de här frågorna är viktiga inte enbart från
            konstitutionell utgångspunkt, som är det som ligger till grund
            för det här betänkandet.
          </note>
          <note type="speaker">
            Anf. 15 GÖRAN MAGNUSSON (s) replik:
          </note>
          <note>
            Herr talman! När det gäller utnämningsmakten vill jag säga att
            jag har listor på vart statsråd, statssekreterare och andra som
            var aktiva under den borgerliga regeringen tog vägen. Jag tog
            inte med mig dem, för jag tyckte att vi var så pass eniga om detta
            att vi inte behövde titta på dem, men det finns alltså material
            att tillgå.
          </note>
          <note>
            Vidare kan man konstatera att det finns ett omfattande material
            i Grundlagsutredningen om hur utnämningsmakten utövas i andra
            länder och hur det går till med skilda system. Där har man ju
            ministerier. Det har varit en delegation här ifrån Storbritannien
            som har tittat på vårt utnämningssystem därför att de tycker att
            det finns anledning att se hur de skulle kunna förändra sitt system
            i riktning mot vårt system. Så det här är väl inte så där alldeles
            enkelt.
          </note>
          <note>
            Jag begärde egentligen replik för att säga att jag är förvånad.
            Jag finner det anmärkningsvärt att Helena Höij nu för kd:s räkning
            tar mer eller mindre avstånd från den enighet som finns i utskottet
            om den här militära övningen. Jag tycker att det är anmärkningsvärt.
          </note>
          <note>
            Låt mig dessutom säga att den här saken har två dimensioner.
            Vi har den faktiska omständigheten med den ryska officeren som
            påstods vara krigsförbrytare och hur det hanterades i viseringssammanhang.
            Det här deltagandet på svensk mark för den ryska truppen är reglerat
            i internationella överenskommelser och genom de regler som finns
            i det sammanhanget. Då har man ju anledning att titta på dem naturligtvis
            och försöka komma överens med andra länder om att man ser till
            att klara krigsförbrytarfrågan.
          </note>
          <note>
            Den andra dimensionen är att Sverige rent generellt har ett åtagande
            att gripa och lagföra den som är skäligen misstänkt för krigsförbrytelser.
            Det var väl mera den aspekten som Leni Björklund talade om än
            just de faktiska omständigheterna som gällde den ryska officeren.
          </note>
          <note type="speaker">
            Anf. 16 Tredje vice talman HELENA HÖIJ (kd) replik:
          </note>
          <note>
            Herr talman! Jag börjar med det sista som utskottets vice ordförande
            tar upp. Jag tar inte alls avstånd från utskottets ställningstagande,
            tvärtom. Jag är väldigt glad över den enighet som kunde uppnås,
            och därför har jag också ställt mig bakom det uttalandet.
          </note>
          <note>
            När det gäller försvarsministerns uttalande byggde jag egentligen
            min argumentation mest på det skriftliga svar som har inkommit
            från Regeringskansliet. Där skriver man väldigt tydligt att om
            det skulle framkomma att en person kan misstänkas för till exempel
            krigsförbrytelser så kan vi lagföra honom eller henne. Detta visade
            sig vara felaktigt, och det var också detta som försvarsministern
            refererade till. Det är alltså ganska tydligt att det fanns en
            okunskap eller att man i alla fall inte medverkade till att reda
            ut vad som faktiskt gällde.
          </note>
          <note>
            Det skriver också utskottet. Det finns en konflikt här mellan
            den ambition vi har att se till att personer som gör sig skyldiga
            till krigsförbrytelser och brott mot mänskligheten ska kunna lagföras
            och respekten för de folkrättsliga överenskommelserna som finns,
            att möjligheterna att medla i konflikter och så vidare. Just därför
            att de här två finns krävs noggranna och medvetna överväganden
            från regeringens sida, och det var detta som inte gjordes i det
            här fallet.
          </note>
          <note>
            Tre gånger fick KU vända sig till regeringen skriftligt, och
            dessutom hade vi en utfrågning av statsrådet. Det är en väldigt
            omfattande utredning jämfört med många andra ärenden vi har. Det
            visar, tycker jag, att det inom Regeringskansliet inte fanns fungerande
            rutiner bara ett sådant faktum.
          </note>
          <note>
            Nu är min talartid slut. Jag återkommer till utnämningsmakten
            i nästa replikskifte.
          </note>
          <note type="speaker">
            Anf. 17 GÖRAN MAGNUSSON (s) replik:
          </note>
          <note>
            Herr talman! Det är bra att Helena Höij står bakom betänkandet,
            men det gäller ju också att slå vakt om enigheten inte bara notera
            den först och sedan säga att man skulle ha velat gå mycket längre,
            som Helena Höij uttryckte saken.
          </note>
          <note>
            När det gäller den andra frågan finns det väl ingen oenighet
            mellan vare sig Helena Höij och mig eller andra i utskottet om
            att det är viktigt att Sverige lever upp till konventionen eller
            åtagandet beträffande krigsförbrytare. Det är inte så att varje
            krigsförbrytare som kommer hit åtnjuter något slags folkrättslig
            immunitet, utan det var ju en omständighet som gällde just i det
            här fallet med den ryska truppen. I andra fall fungerar väl systemet
            på ett bättre sätt.
          </note>
          <note>
            Det är också uppenbart, och där tycker jag att KU på ett förtjänstfullt
            sätt mer eller mindre har gjort en rättsutredning och klarat ut
            den motsättning som finns i de olika åtagandena. Det finns anledning
            för Sverige att i de internationella sammanhangen försöka få en
            bättre reglering av utländsk trupps deltagande i samövningar och
            annat för att undvika att det blir så här.
          </note>
          <note>
            Sedan finns det naturligtvis också en konflikt mellan länderna.
            Nu visade det sig att den här officeren inte hade deltagit i det
            han anklagats för, nämligen striderna i Tjetjenien. Det finns
            en syn på det från europeisk nivå, Europarådsnivå, men det finns
            en annan syn på hela saken från den ryska statsledningens sida,
            och där finns naturligtvis en konflikt som kan vara komplicerad
            att reda ut i de här sammanhangen.
          </note>
          <note>
            Men summan av de här resonemangen är att Sveriges åtagande naturligtvis
            ska klaras av när det gäller att gripa och lagföra krigsförbrytare.
            Vi måste också se till att om man samövar med utländsk trupp på
            svenskt territorium det är egentligen lika viktigt också omvänt
            med svensk trupp i ett annat land så ska man inte samöva med någon
            som är krigsförbrytare.
          </note>
          <note type="speaker">
            Anf. 18 Tredje vice talman HELENA HÖIJ (kd) replik:
          </note>
          <note>
            Herr talman! Anledningen till att jag tog upp debatten kring
            detta var inte att påvisa några skillnader på det viset. Det är
            väl naturligt att vi ofta debatterar de gånger det finns skillnader
            i åsikter. Det är naturligt. Vi måste göra tydligt vilka skillnader
            som finns i de överväganden vi gör. Men det finns också frågor
            där det finns en enighet som är väldigt intressanta från en principiell
            utgångspunkt, och det är viktigt att de inte glöms bort. Det här
            är ett sådant ärende, och det var därför jag ägnade så mycket
            tid av mitt anförande åt den här frågan.
          </note>
          <note>
            Jag vill också bara göra en kommentar med anledning av det sista
            inlägget från Göran Magnusson: Just på grund av den straffrättsliga
            immunitet som den ryska officeren har åtnjutit har det inte gjorts
            någon saklig prövning. Man har alltså inte kunnat avgöra något
            om Helsingforskommittén, regeringens slutsatser eller Sveriges
            misstankar eller det ryska ställningstagandet. Det har inte gjorts
            någon saklig prövning, så var och en får gå in och titta på de
            påståenden som finns och dra sina egna slutsatser. Men man kan
            inte luta sig tillbaka på någon domstols utlåtande i det fallet.
          </note>
          <note>
            Jag vill använda mina sista 47 sekunder till att tala om utnämningsmakten.
            När det gäller statssekreterare har faktiskt regelverket förändrats,
            och det gjordes i samband med regeringsskiftet 1994. Ska man granska
            vad som har hänt med statssekreterare före och efter 1994 så måste
            man alltså också veta att regelverket har förändrats. De statssekreterare
            som anställdes då hade andra garantier för fortsatta anställningar.
          </note>
          <note>
            Göran Magnusson hänvisar mycket till statistik och fakta och
            säger: Så här är det, och det finns ingen anledning att misstänka
            någonting annat.
          </note>
          <note>
            Det jag vill ha sagt i den här debatten är att det är precis
            tvärtom och framhålla den känsla som finns bland många ledande
            företrädare för politiken och ledande företrädare inom statsförvaltningen
            av att saker inte alltid går helt rätt till här. Den känslan är
            förödande för moraluppfattningen, för geisten och för energin
            att arbeta för statsförvaltningen. Vi måste ta det på allvar,
            och då går det inte att bara säga att det är nonsens. Då måste
            vi titta på hur vi kan skapa en större öppenhet och bättre rutiner
            för att få en annan uppfattning om sakernas tillstånd.
          </note>
          <note>
            Handläggningen av svenskt deltagande i projektet Neuron (avsnitt
            1.4)
          </note>
          <note type="speaker">
            Anf. 19 HELENA BARGHOLTZ (fp):
          </note>
          <note>
            Herr talman! Kära KU-vänner! Visst känns det väl lite vemodigt
            att konstatera att en mandatperiod till nu nästan har gått till
            ända, en mandatperiod som har varit mycket betydelsefull för KU:s
            räkning? Jag är en av dem som hoppas få komma tillbaka till KU
            efter valet och då kunna stå för den kontinuitet som några av
            kamraterna här har efterlyst.
          </note>
          <note>
            Folkpartiet står tillsammans med Kristdemokraterna och Centern
            bakom den reservation som handlar om handläggningen av anskaffningen
            av den obemannade stridsflygfarkosten Neuron, och vi delar alltså
            de kritiska synpunkter som förs fram i reservationen.
          </note>
          <note>
            Jag tycker att regeringens handläggning av projektet är mycket
            märklig, också med tanke på den omfattande samhällsdebatt som
            bröt ut med anledning av regeringens planer på att anskaffa Neuron
            genom ett militärt samarbetsprojekt med Frankrike. Kritik mot
            regeringens agerande riktades från många håll, politiskt, också
            från socialdemokratiskt håll, från enskilda och från många organisationer.
            Också regeringens stödpartier var inledningsvis mycket fräna i
            sina kommentarer. Projektet skulle stoppas med alla medel. Men
            i samband med budgetförhandlingarna på hösten 2005 bytte de fot
            och stödde projektet. Då kan man undra: Vad fick man i stället?
          </note>
          <note>
            Starkt kritisk var Allan Widman, Folkpartiets man i försvarsutskottet
            och i KU, som i en fråga till Leni Björklund ville veta vilka
            reservationer regeringen var beredd att göra för att undvika att
            stridsplanen skulle bestyckas med kärnvapen. Frågan var sannerligen
            berättigad. Neuronplanet är tänkt att användas både för civilt
            och militärt bruk och kan mycket väl komma att utrustas med bomber.
            Frankrike är ju som bekant en ledande kärnvapennation. Det varnades
            för att ett nytt JAS-projekt var på gång. Man framhöll att med
            de kraftiga nedskärningar som drabbat försvaret behövs inte ett
            nytt mångmiljardprojekt bara för att hålla uppe Saabs flygkunnande.
          </note>
          <note>
            Herr talman! Kritiken var alltså massiv från många håll. Detta
            inte minst borde ha föranlett regeringen att vara ytterst noggrann
            med den formella hanteringen av ärendet om anskaffningen. Man
            borde inte ha gått vidare utan att dessförinnan ha underställt
            projektet riksdagen för ett formellt ställningstagande. Varför
            gjorde inte regeringen det? Var man rädd för att projektet skulle
            stöta på sådant motstånd i riksdagen att det kunde gå om intet.
            Man kan ju undra.
          </note>
          <note type="speaker">
            Anf. 20 KERSTIN LUNDGREN (c):
          </note>
          <note>
            Herr talman! Det här är en av de frågor i detta betänkande där
            vi från Centerpartiet, tillsammans med några andra, gjort en avvikande
            bedömning. Den bygger på det uttalande som försvarsutskottet,
            och sedermera riksdagen, gjorde den 16 december 2004. Då lades
            fast att riksdagen genom formella ställningstaganden skulle godkänna
            utveckling och anskaffning av viktigare materielprojekt inom försvaret.
            I det underlag som riksdagen förväntade sig att få från regeringen
            skulle det finnas såväl skälen för anskaffning som vilka operativa
            behov som skulle tillgodoses.
          </note>
          <note>
            Herr talman! 9 kap. 7 § slår fast att riksdagen i samband med
            budgetreglering eller annars kan besluta om riktlinjer för viss
            statsverksamhet för längre tid än anslag till verksamheten avser.
            I den delen av grundlagen har man då också tänkt in just försvarsområdet
            som ett av de områden som skulle omfattas och som kunde bli föremål
            för den typen av beslutade riktlinjer. Det finns alltså inga inbyggda
            spärrar mot riksdagen att markera eller klara ut regeringens rum
            för eget beslutsfattande.
          </note>
          <note>
            Detta var ganska tydligt, herr talman, och därför blev de kanske
            främst ersättare i försvarsutskottet som var tillgängliga inkallade
            till ett extrasammanträde den 7 juni 2005, när många andra i försvarsutskottet
            var på resa. Då kallades försvarsutskottet in extra för att någon
            dag före ett planerat regeringsbeslut i fråga om projektet Neuron
            få information från regeringen. Det var väl knappast det som riksdagen
            avsåg vad gällde att göra ett formellt ställningstagande.
          </note>
          <note>
            Det är ju inte utskottet som gör de formella ställningstagandena
            utan det är faktiskt riksdagen. Det ordnades dock snabbt ett informationsmöte
            inför beslut någon dag senare, vilket var planeringen. Mot den
            bakgrunden ska man också se den anmälan som Eskil Erlandsson gjorde
            den 30 juni för att klarlägga hur hanteringen av ärendet skett.
            Nu visade det sig att beslutet inte fattades såsom regeringen
            hade planerat. Vi vet alla hur diskussionen sedan förde frågan
            in i andra överläggningar än vad som från början var avsett. Andra
            partier och andra diskussioner kom in.
          </note>
          <note>
            Regeringen återkom till kammaren i samband med budgetpropositionen.
            Och vad sade regeringen då, herr talman? Hur svarade regeringen
            upp mot riksdagens uttalade önskemål om ett formellt godkännande
            från riksdagens sida, där skälen för och de operativa behov som
            skulle tillgodoses fanns angivna? Jo, regeringen sade följande:
            Man har för avsikt att under hösten 2005 fatta beslut regeringen
            har alltså för avsikt att fatta beslut och informera riksdagen
            därom. Kammarens ledamöter får väl fundera på om denna från regeringens
            sida planerade ordning stod i god överensstämmelse med riksdagens
            tidigare angivna markering.
          </note>
          <note>
            Den 20 december fattade regeringen sitt beslut såsom man hade
            tänkt utan att ha underställt riksdagen projektet, utan att senare
            underställa riksdagen det. Regeringen fattade beslutet före det
            formella ställningstagandet.
          </note>
          <note>
            Då säger vissa, inklusive försvarsutskottets majoritet, att frågan
            faktiskt var uppe i samband med budgetpropositionen, att försvarsutskottet
            lade fram sitt betänkande på riksdagens bord och att riksdagen
            fattade beslut före regeringen, nämligen den 7 december. Vad var
            det försvarsutskottet sade och som riksdagen godkände? Jo, att
            regeringen avser att under hösten 2005 pröva olika alternativa
            lösningar för att därefter fatta beslut och informera riksdagen
            därom.
          </note>
          <note>
            Var och en får väl fundera på om detta var ett formellt ställningstagande
            till att säga ja till projektet Neuron, om detta tillgodosåg vad
            riksdagen hade avsett när det gällde att godkänna utveckling och
            anskaffning av viktigare materielprojekt och om skälen för just
            Neuron fanns angivna i beslutet så att de operativa behov som
            skulle tillgodoses fanns angivna på det sätt som riksdagen hade
            avsett. Nu kan vi i och för sig ha olika synpunkter på hur riksdagen
            fattar ett beslut, men vi har ju inte att granska riksdagens beslut
            utan vi har att granska regeringens agerande och handläggning
            av regeringsärenden.
          </note>
          <note>
            Sammantaget, herr talman, kan vi när vi granskar det här ärendet
            inte finna att regeringen följt riksdagens beslut på ett fullödigt
            sätt. Jag och Centerpartiet, tillsammans med Folkpartiet och Kristdemokraterna,
            tycker inte att agerandet står i god överensstämmelse med riksdagens
            tillkännagivande från den 16 december 2004. Av det skälet har
            vi anmält en avvikande bedömning i denna del av betänkandet. Jag
            beklagar att inte fler delar den synpunkten utan släpper igenom
            det hela som om detta skulle vara tillfyllest och i enlighet med
            riksdagens uttalade mening.
          </note>
          <note type="speaker">
            Anf. 21 KARIN ÅSTRÖM (s):
          </note>
          <note>
            Herr talman! I det granskningsärende som handlar om ett svenskt
            deltagande i projektet Neuron finns en reservation, som Kerstin
            Lundgren och Helena Bargholtz mycket riktigt tar upp. Den är för
            mig och mina kamrater, liksom för utskottsmajoriteten, något obegriplig.
          </note>
          <note>
            Bakgrunden är den att riksdagen gjort ett tillkännagivande till
            regeringen den 16 december 2004 om att riksdagen genom formella
            ställningstaganden ska godkänna utvecklingen och anskaffningen
            av viktiga materielprojekt inom Försvarsmakten. I samband med
            budgetpropositionen anmälde regeringen att den under hösten 2005
            avser att pröva olika alternativa lösningar kring den franskledda
            utvecklingen av en demonstrator för den obemannade flygfarkosten
            Neuron. Därefter avsåg regeringen att fatta beslut och informera
            riksdagen om beslutet.
          </note>
          <note>
            Denna anmälan från regeringen fanns med i försvarsutskottets
            betänkande rörande budgetpropositionen. Den 7 december 2005 beslutade
            riksdagen, som Kerstin Lundgren också säger, i enlighet med utskottets
            förslag, och den 20 december bemyndigade regeringen Försvarsmakten
            att arbeta vidare med Neuron, helt i enlighet med riksdagsbeslutet.
            Så har tågordningen varit.
          </note>
          <note>
            Herr talman! För att kunna kritisera regeringen måste man på
            något sätt låtsas som om riksdagens beslut den 7 december 2005
            aldrig har fattats. Bevisligen har det fattats i kammaren, och
            riksdagen har alltså i förväg godkänt precis det förfarande som
            regeringen sedan använde i ärendet Neuron.
          </note>
          <note>
            Det förslag som nu finns från delar av oppositionen jag syftar
            på reservation 1 är att kammaren ska rikta kritik mot regeringen
            för detta. Det är obegripligt, ja helt oförståeligt. Ni som yrkar
            på godkännande av anmälan i denna reservation gör det förhoppningsvis
            mot bättre vetande.
          </note>
          <note>
            Herr talman! Jag yrkar på godkännande av utskottets anmälan.
          </note>
          <note>
            (TALMANNEN: Så här långt har jag inte uppfattat att någon av
            reservanterna i utskottet har yrkat på godkännande av anmälan
            i reservationen.)
          </note>
          <note type="speaker">
            Anf. 22 KERSTIN LUNDGREN (c) replik:
          </note>
          <note>
            Herr talman! Jag uppskattar att herr talman uppfattade mitt inlägg
            tydligare än Karin Åström. Jag har för tids vinnande inte yrkat
            på godkännande av anmälan i reservationen även om jag självfallet
            står bakom den.
          </note>
          <note>
            Karin Åström säger att hon inte förstår varför vi gör denna avvikande
            bedömning. Men det jag inte förstår är hur man kan finna att det
            står i god överensstämmelse med riksdagens beställning till regeringen
            om materialanskaffning att man konstaterar att regeringen ska
            pröva olika alternativ och sedan informera riksdagen. Är det att
            ge ett underlag för riksdagens formella ställningstagande när
            det gäller materialanskaffning? Vilket underlag fanns i så fall?
            Det var ju olika alternativ som skulle prövas.
          </note>
          <note>
            Har riksdagen senare fått pröva de olika alternativen mot bakgrund
            av något tydligt underlag där man redovisade skälen och vilka
            operativa behov som skulle tillgodoses i de olika alternativen?
            Jag har inte kunnat se det. Jag har inte heller kunnat se att
            majoriteten i konstitutionsutskottet har kunnat peka på något
            sådant underlag.
          </note>
          <note>
            Mot den bakgrunden, herr talman, är det obegripligt för mig att
            man kan anse att detta agerande och såsom det har fungerat under
            hösten från regeringens sida står i god överensstämmelse med riksdagens
            uttalande från december 2004.
          </note>
          <note type="speaker">
            Anf. 23 KARIN ÅSTRÖM (s) replik:
          </note>
          <note>
            Herr talman! Jag utgår från att vi ska titta enbart på den konstitutionella
            aspekten. Under den korta tid jag har varit i KU har jag fått
            lära mig att det kan vara viktigt att man följer hela ärendegången
            i dess olika skeden.
          </note>
          <note>
            Det är obegripligt att ni i reservationen inte har tagit upp
            och noterat det riksdagsbeslut som fattades den 7 december 2005.
            Det innehåller en ganska tydlig beskrivning av hur regeringen
            avser att agera som har godkänts av riksdagen, och detta har sedan
            också verkställts. Detta känns väldigt oriktigt i reservationen.
          </note>
          <note>
            Vi tycker inte att regeringen har varit ohörsam mot riksdagen
            i det här fallet.
          </note>
          <note type="speaker">
            Anf. 24 KERSTIN LUNDGREN (c) replik:
          </note>
          <note>
            Herr talman! Om man ser till tiden före riksdagens beslut den
            7 december kan man konstatera att regeringen inte har deklarerat,
            inte i budgetpropositionen eller i annat sammanhang redogjort
            för och heller inte inför försvarsutskottet visat att man haft
            för avsikt att följa riksdagens beslut om att göra denna materialanskaffning
            till föremål för formellt ställningstagande utifrån det underlag
            som riksdagen tidigare framhållit att man önskat. Det kan man
            se under tiden före den 7 december.
          </note>
          <note>
            Karin Åström säger att riksdagen fattade ett beslut den 7 december.
            Men vad stod då i det beslutet? Jo, i det beslutet gjorde man
            precis samma markering att man avsåg att fatta beslut och informera
            riksdagen därom.
          </note>
          <note>
            Sedan måste vi naturligtvis bedöma om riksdagen efter detta beslut
            har fått ett underlag som har gjort att man har kunnat göra ett
            formellt ställningstagande. Så har inte varit fallit. Regeringen
            har fattat beslut och överlämnat till myndigheter att hantera
            detta utan att riksdagen fått göra den slutliga bedömningen av
            de olika alternativ som regeringen måste ha övervägt. Det var
            ju det som man till riksdagen angav att man avsåg att göra. Inte
            heller i denna del har riksdagen fått det underlag för formellt
            ställningstagande som försvarsutskottet pekade på att man skulle
            få. Man har inte heller följt upp det beslut som riksdagen tog
            i december 2004.
          </note>
          <note>
            För tiden både före och efter den 7 december finns det alltså
            skäl att göra bedömningen att det inte står i god överensstämmelse
            med riksdagens uttalande från december 2004. Jag kan inte se vad
            majoriteten har för skäl att påstå motsatsen.
          </note>
          <note type="speaker">
            Anf. 25 KARIN ÅSTRÖM (s) replik:
          </note>
          <note>
            Herr talman! Jag kan bara notera att vi tolkar frågan helt olika.
          </note>
          <note>
            Låt mig läsa upp ordalydelsen i försvarsutskottets betänkande:
            Regeringen anmäler i budgetpropositionen när det gäller den franskledda
            utvecklingen av en demonstrator för den obemannade flygfarkosten
            Neuron att regeringen avser att under hösten 2005 pröva olika
            alternativa lösningar för att därefter fatta beslut och informera
            riksdagen därom. Sedan fattade riksdagen beslut den 7 december.
          </note>
          <note>
            Man omnämner alltså den obemannade flygfarkosten Neuron, och
            jag ser det som att regeringen har agerat på ett sätt som riksdagen
            har godkänt.
          </note>
          <note>
            Om jag skulle sluta med något slags visdomsord eller tanke kring
            detta skulle det kunna vara: Vill man skjuta skarpt ska man se
            till att man inte har laddat med så lös ammunition som ni har
            gjort i det här ärendet. Dessutom ska man inte rikta bössan mot
            den egna foten.
          </note>
          <note type="speaker">
            Anf. 26 HELENA BARGHOLTZ (fp) replik:
          </note>
          <note>
            Herr talman! När jag lyssnar på Karin Åström får jag en känsla
            av att hon mer kategoriskt än utskottet försvarar regeringens
            agerande. I utskottets, alltså majoritetens, ställningstagande
            står det att riksdagens tillkännagivande den 16 december 2004
            får anses innefatta en uppmaning till regeringen att bereda riksdagens
            kammare möjlighet att genom formella ställningstaganden godkänna
            utveckling och anskaffning av viktigare materielprojekt. Sedan
            kommer en liten brasklapp: Tillkännagivandet lämnar dock öppet
            för regeringen att avgöra om riksdagen skall beredas möjlighet
            att göra detta.
          </note>
          <note>
            Med tanke på hur laddat detta projekt ändå är hade det väl varit
            rimligt och inte som Karin Åström säger obegripligt eller konstigt
            att man hade hanterat detta i en mer strikt formell ordning, som
            framgår i reservationen? Även om jag inte yrkar bifall till den
            vill jag lyfta fram den som viktig.
          </note>
          <note>
            Visst ska vi granska detta ur konstitutionell synpunkt. Men det
            finns ändå en faktisk bakgrund till sådant som vi granskar ur
            konstitutionell synpunkt. Det hade väl varit rimligt och riktigt
            att regeringen hade agerat ytterst vaksamt ur formell synpunkt
            i det här ärendet. Det bedömer vi att man inte har gjort.
          </note>
          <note type="speaker">
            Anf. 27 KARIN ÅSTRÖM (s) replik:
          </note>
          <note>
            Herr talman! Självklart finns det stor politisk sprängkraft i
            en mängd frågor som vi hanterar. Många av oss skulle säkert vilja
            gå in i en sakpolitisk debatt. Men nu är det på det viset att
            vi ska granska konstitutionellt. Jag kan tycka att det känns hedersamt
            att vi håller borta en mängd politiskt heta diskussioner just
            för att hålla konstitutionens flagga högt, om jag så får uttrycka
            det.
          </note>
          <note>
            Du pratade om en brasklapp och läste ur betänkandet att riksdagen
            lämnar öppet för regeringen. Ja, det är just precis vad riksdagen
            i det här fallet har gjort. Fortfarande tycker jag alltså att
            det är obegripligt att ni i er reservation inte har med det viktiga
            beslut som fattades den 7 december 2005, där man lade grunden
            för regeringens fortsatta agerande i projektet Neuron.
          </note>
          <note type="speaker">
            Anf. 28 HELENA BARGHOLTZ (fp) replik:
          </note>
          <note>
            Herr talman! Det här är inte glasklart konstitutionellt. Det
            säger utskottets majoritet också i yttrandet. Då kan vi fråga
            varför man över huvud taget utnyttjade det vi kan kalla brasklappen,
            varför man ändå inte gjorde sitt yttersta för att göra det här
            helt formellt, kanske nästan rigitt noga ur konstitutionell synpunkt.
            Då hade man sluppit den här diskussionen och ifrågasättandet av
            hela hanteringen.
          </note>
          <note>
            Vi kanske kan konstatera att man borde se över de här möjligheterna
            i kommande grundlagsarbete så att det inte uppstår möjligheter
            liknande den som vi nu har upplevt.
          </note>
          <note type="speaker">
            Anf. 29 KARIN ÅSTRÖM (s) replik:
          </note>
          <note>
            Herr talman! Det är möjligt att det inför framtiden kan finnas
            möjligheter att se över den här typen av frågor, vad vet jag.
            Men vi tittar inte nu på framtiden utan vi granskar strikt konstitutionellt
            den ärendehantering som har varit i fallet Neuron, och där finner
            utskottsmajoriteten att ingen kritik kan riktas mot regeringen.
          </note>
          <note type="speaker">
            Anf. 30 MATS EINARSSON (v):
          </note>
          <note>
            Herr talman! Det här är, som redan antytts, en av de mest märkliga
            reservationer som någonsin har förekommit, i alla fall under överblickbar
            period, i konstitutionsutskottets betänkande. Man behöver inte
            veta ett dugg om ärendet. Man behöver inte läsa utskottets betänkande,
            materialet bakom eller någonting. Det räcker att läsa bara reservationen
            utan förkunskaper för att se att den är ogrundad.
          </note>
          <note>
            Reservanterna konstaterar att regeringen den 20 december 2005
            valt att fatta beslut om bemyndigande för Försvarsmakten att beställa
            utveckling av demonstrator av den obemannade stridsflygfarkosten
            Neuron. Sedan säger man: utan att dessförinnan ha underställt
            riksdagen detta projekt för formellt ställningstagande. Det är
            vad reservanterna påstår. Regeringen har inte underställt det
            här projektet riksdagen för formellt ställningstagande.
          </note>
          <note>
            I vilken form kan ett sådant formellt ställningstagande ske?
            Jo, man kan gå till första stycket i reservationen. Då ser man
            att det i riksdagens tillkännagivande från 2004 står att detta
            kan ske antingen i form av anslagsändamål vid anvisning av anslag,
            alltså i budgetpropositionen, eller i ett annat särskilt beslut.
            Slutligen framgår att riksdagen har fattat beslut om budgetpropositionen
            och att det i budgetpropositionen framgår att regeringen har för
            avsikt att göra den här beställningen.
          </note>
          <note>
            Alltså: Riksdagen har i enlighet med sitt eget tillkännagivande
            från 2004 gjort ett formellt ställningstagande till det här anskaffningsprojektet.
            Därmed är regelverket uppfyllt. Detta är ingen oklarhet. Detta
            är ingen tolkningsfråga. Det här är ingen bedömning av hur man
            ska se på de konstitutionella reglerna. Detta är, menar jag, entydigt
            på det sättet att ett formellt fel icke har begåtts. Detta har
            godkänts av riksdagen.
          </note>
          <note>
            Sedan kan man ha synpunkter på både det ena och det andra. Man
            kan tycka att riksdagen har fattat fel beslut. Man kan tycka att
            riksdagen inte borde ha godkänt budgetpropositionen i denna del
            eller över huvud taget. Man kan tycka att regeringen borde ha
            motiverat sitt ställningstagande och sitt förslag på ett bättre
            sätt. Man kan tycka att försvarsutskottet borde ha formulerat
            sin text på ett annat sätt och så vidare. Men detta är inte föremål
            för konstitutionsutskottets granskning. Vi granskar om regelverket
            har följts. Så som regelverket har uppfattats, både av majoriteten
            och, förefaller det som, av reservanterna går det inte att dra
            någon annan slutsats än att regelverket har följts.
          </note>
          <note type="speaker">
            Anf. 31 KERSTIN LUNDGREN (c) replik:
          </note>
          <note>
            Herr talman! Det är spännande att höra Mats Einarsson som uppenbarligen
            läser mer av andras reservationer än sina egna när han kommer
            fram till bedömningarna av vad som är märkligt, konstigt eller
            konstitutionellt grundat. Jag tittar bara lite lätt på reservation
            2 och finner en mycket skarp kritik som riktas från Mats Einarsson
            mot beslutet att ingå försvarssamarbete med Saudiarabien. Men
            det är en helt annan debatt, herr talman, så den ska vi inte ta
            här och nu. Jag nämnde det apropå konstiga reservationer, konstitutionellt
            grundade reservationer och annat.
          </note>
          <note>
            Jag noterar, herr talman, att Mats Einarsson tycker att riksdagen
            har godkänt beställningen av Neuron. Då är jag nyfiken att höra:
            Har riksdagen formellt prövat de olika alternativ som regeringen,
            försvarsutskottet och riksdagen säger att man ska pröva innan
            man tar ställning till om det ska vara Neuron eller någon annan?
            Var finns det formella ställningstagandet, Mats Einarsson? Det
            finns inte i beslutet från den 7 december. Det bara återupprepar
            vad som har varit regeringens avsikt, att fatta beslut under hösten
            och att göra det efter att man prövat olika alternativ.
          </note>
          <note>
            Jag kan inte se att riksdagen formellt har fattat något beslut
            utifrån de olika alternativa prövningar som regeringen har gjort,
            oavsett i budgetsammanhang eller i annat sammanhang. Men kan Mats
            Einarsson visa detta är det naturligtvis spännande att få ta del
            av det, herr talman.
          </note>
          <note type="speaker">
            Anf. 32 MATS EINARSSON (v) replik:
          </note>
          <note>
            Herr talman! Vi kanske, som sagt, ska hålla oss till den här
            reservationen. Vi återkommer till den andra reservationen, som
            jag har undertecknat.
          </note>
          <note>
            Jag börjar fundera på hur reservanterna tänker här. Det är möjligt
            att man blandar ihop lite olika saker. När det gäller ett formellt
            ställningstagande till ett sådant här projekt finns det ju ingenting
            föreskrivet i förväg om hur detaljerat det ska vara.
          </note>
          <note>
            I det här fallet har regeringen redovisat sin önskan att gå in
            i projektet Neuron. Man har redovisat det i budgetpropositionen.
            Därmed har riksdagen haft möjlighet att formellt ta ställning
            till detta och har också haft möjlighet att till exempel genom
            bifall till motioner eller på annat sätt avslå detta, att se till
            att det inte skulle bli möjligt att genomföra.
          </note>
          <note>
            Riksdagens majoritet ansåg att det inte fanns skäl att stoppa
            det här projektet och godkände budgetpropositionen i den här delen.
            Därmed godkände man också, i enlighet med vad försvarsutskottet
            skriver, förfarandet därefter, alltså regeringens hantering av
            detta. Man skriver där också att det finns möjlighet att överväga
            olika varianter. Men det lägger man så att säga i regeringens
            händer.
          </note>
          <note>
            Det kan man tycka från Centerpartiets och Folkpartiets sida att
            riksdagen inte borde ha gjort, att riksdagen inte borde ha givit
            den lilla friheten heller till regeringen. Men nu gjorde riksdagens
            majoritet detta. Därmed är reglerna följda, till punkt och pricka,
            skulle jag vilja påstå.
          </note>
          <note type="speaker">
            Anf. 33 KERSTIN LUNDGREN (c) replik:
          </note>
          <note>
            Herr talman! Jag hör att Mats Einarsson inte har något tydligt
            underlag för att påstå annat än att det här inte har varit föremål
            för ett formellt ställningstagande.
          </note>
          <note>
            Han säger att det inte finns redovisat i förväg vad ett sådant
            formellt ställningstagande ska innehålla. Men det är det det gör,
            herr talman! I riksdagens uttalande från december 2004 pekar man
            på vad som kvalificerar begreppet formellt ställningstagande.
            Man talar om att man ska redovisa skälen. Man talar om att ha
            underlag om den operativa betydelsen, och så vidare.
          </note>
          <note>
            Regeringen pekade i budgetpropositionen på att det här var ett
            projekt, men det fanns också andra alternativ som skulle övervägas.
            Det gör sedan också utskottet och riksdagen. Sedan konstaterar
            man att regeringen ska fatta beslut och riksdagen informeras.
            Men jag har inte hört Mats Einarsson redovisa att riksdagen de
            facto har gjort något formellt tydligt ställningstagande annat
            än att man konstaterar att det hela pågår och att olika alternativ
            prövas.
          </note>
          <note>
            Mats Einarsson må tycka att det står i god överensstämmelse med
            riksdagens uttalande om materielanskaffning. Vi gör, herr talman,
            en helt annan bedömning.
          </note>
          <note type="speaker">
            Anf. 34 MATS EINARSSON (v) replik:
          </note>
          <note>
            Herr talman! Jag tror jag har nått min kapacitetsnivå när det
            gäller att försöka förklara hur det här hänger samman. Jag ber
            om ursäkt för att det blir en upprepning.
          </note>
          <note>
            Ett formellt ställningstagande kan naturligtvis se ut på olika
            sätt. Det finns helt riktigt, som Kerstin Lundgren säger, i det
            tidigare riksdagsbeslutet en inriktning om vilken typ av formellt
            ställningstagande som ska göras. Det finns redovisat från regeringen
            i budgetpropositionen. Man förklarar varför man tycker att projektet
            är viktigt. Det handlar om att upprätthålla kompetens inom försvarsindustrin
            i samband med JAS 39 Gripen-systemet, etcetera. Det är inte så
            oerhört utförligt redovisat i budgetpropositionen men redovisat
            på det sätt som riksdagen har förutsatt att regeringen ska redovisa
            sådana typer av projekt.
          </note>
          <note>
            Riksdagens majoritet har accepterat att detta är en fullödig
            i alla fall tillräcklig redovisning för att ta ställning till
            frågan och ställa sig bakom den. Riksdagens majoritet gjorde det.
            Därmed har också regeringen möjlighet att fullfölja projektet,
            och den 20 december fattas beslutet.
          </note>
          <note>
            Jag kan inte se att det är några som helst konstigheter i detta.
            Sedan kan vi ha olika uppfattningar om som sagt hur detta borde
            ha redovisats. Hur utförligt skulle man ha argumenterat för det?
            Hur detaljerat borde ett riksdagsbeslut vara när det gäller den
            typen av projekt? Det kan vi ha olika uppfattningar om. Men det
            finns ingenting vare sig i regeringsformen, i andra typer av regelverk
            eller i det tillkännagivande som riksdagen tidigare har gjort
            som säger att det sätt det hela hanterades på denna gång på något
            sätt skulle ha varit felaktigt.
          </note>
          <note type="speaker">
            Anf. 35 MIKAEL JOHANSSON (mp):
          </note>
          <note>
            Herr talman! Reservationen av Folkpartiet, Kristdemokraterna
            och Centern är något bisarr. Vi har hört olika varianter av bedömningen
            av reservationen. Man säger i reservationen dels att det tillkännagivande
            riksdagen gjorde den 16 december 2004 lämnar en öppning för regeringen
            att avgöra om riksdagens inflytande ska utövas genom budgetprocessen
            eller på annat sätt, dels att riksdagen underättats och noterat
            regeringens avsikter i frågan om ett förarlöst stridsplan.
          </note>
          <note>
            Vad man i stället hänger upp reservationen på var att regeringen
            avsåg att fatta beslut utan att informera riksdagen. Vad regeringen
            och dess ledamöter tänker, men inte gör, är inte upp till KU att
            granska enbart vad de gör. Då har det gått konstitutionellt rätt
            till. Det i och för sig förändrar inte att det är en onödig satsning
            för det svenska försvaret, men de debatterna förs i försvarsutskottet.
          </note>
          <note type="speaker">
            Anf. 36 KERSTIN LUNDGREN (c) replik:
          </note>
          <note>
            Herr talman! Jag är nyfiken med anledning av Mats Einarssons
            och andras tidigare inlägg att få höra om Miljöpartiet anser att
            den redovisning som gjordes och regeringens agerande står i god
            överensstämmelse med riksdagens uttalande från december 2004.
            Det är det som vår reservation markerar. Vi tycker inte att det
            gör det. Men uppenbarligen tycker Mikael Johansson något annat.
            Det skulle vara intressant att få höra om det här står i god överensstämmelse
            med riksdagens uttalande från december 2004.
          </note>
          <note type="speaker">
            Anf. 37 MIKAEL JOHANSSON (mp) replik:
          </note>
          <note>
            Herr talman! Vad Mikael Johansson anser står till och med i utskottets
            betänkande. Det framgår av den protokollsanteckning som fördes
            vid ett sammanträde den 7 juni när försvarsministern informerade
            utskottet: Att försvarsministern, någon dag före ett planerat
            regeringsbeslut, väljer att muntligen informera för utskottet
            om ett enskilt projekt och dess avsikter innebär inte på något
            sätt att riksdagen blivit delaktig.
          </note>
          <note>
            Vad Mikael Johansson anser är ganska klart. Det finns en protokollsanteckning
            om det.
          </note>
          <note>
            Nu handlar det här om en granskning av huruvida detta har gått
            konstitutionellt rätt till eller inte. Då finns det en möjlighet,
            enligt beslutet 2004, att göra på annat sätt. Då går det inte
            att kritisera det. Däremot är det önskvärt att regeringen agerar
            i enlighet med tillkännagivandet 2004. Men regeringen har formellt
            sett möjlighet att göra på annat sätt. Då står vi här utan att
            kunna kritisera detta.
          </note>
          <note type="speaker">
            Anf. 38 KERSTIN LUNDGREN (c) replik:
          </note>
          <note>
            Herr talman! Det är intressant, inte minst mot bakgrund av den
            protokollsanteckning som Mikael Johansson hänvisade till, att
            man ändå från Miljöpartiets sida landar på just denna slutsats
            att inte säga något om hanteringsordningen. Det hade varit möjligt
            att instämma i vår markering att detta agerande inte står i god
            överensstämmelse med riksdagens tidigare uttalande. Det är det
            vi gör i reservationen. Det är fullt möjligt konstitutionellt.
            Det är inte alls ovanligt att KU gör den typen av konstateranden,
            nämligen att det inte har skett i direkt strid med de konstitutionella
            grunderna utan att det görs en bedömning i vad mån det står i
            god överensstämmelse eller inte med vad riksdagen har angivit.
          </note>
          <note>
            Det vore bra om Miljöpartiet också kunde landa i den slutsatsen
            och bedöma i vad mån det står i god överensstämmelse eller inte
            med riksdagens tidigare uttalande.
          </note>
          <note type="speaker">
            Anf. 39 MIKAEL JOHANSSON (mp) replik:
          </note>
          <note>
            Herr talman! Det framgår vad Miljöpartiet tycker i protokollsanteckningen
            som gjordes efter mötet med försvarsministern den 7 juni.
          </note>
          <note>
            Men vi ska i KU granska huruvida detta har gått rätt till eller
            inte. Hur har regeringen agerat rent formellt sett? Då är det
            svårt att komma ifrån att det faktiskt är helt okej agerat från
            regeringens sida.
          </note>
          <note>
            Avtal om militärt samarbete med Saudiarabien (avsnitt 2.2)
          </note>
          <note type="speaker">
            Anf. 40 MATS EINARSSON (v):
          </note>
          <note>
            Herr talman! Nu är vi framme vid den reservation som Kerstin
            Lundgren tyckte var konstig. Vi får väl se vad övriga tycker om
            den saken.
          </note>
          <note>
            Det här handlar om det ramavtal om militärt samarbete med Saudiarabien
            som Sverige via Leni Björklund, försvarsministern, har undertecknat.
          </note>
          <note>
            Det är svårt att tänka sig att Sveriges regering skulle underteckna
            ett ramavtal om militärt samarbete med till exempel diktaturen
            i Burma, med Nordkorea eller med den nyligen installerade regimen
            i Sudan. Det finns ett antal diktaturer över världen som med rätta
            kritiseras av Sverige för omfattande och systematiska brott mot
            mänskliga rättigheter. Det skulle aldrig vara tänkbart för Sverige
            att ingå några militära avtal eller allianser av annat slag med
            dessa länder.
          </note>
          <note>
            Med Saudiarabien är det uppenbarligen annorlunda. Saudiarabien
            är också en diktatur, en av de mer motbjudande som fortfarande
            finns kvar i världen.
          </note>
          <note>
            Kränkningarna av mänskliga rättigheter är omfattande och väl
            dokumenterade. Jag tog nu på morgonen fram ett par rapporter från
            Amnesty och Human Rights Watch som bekräftar den bild som vi nog
            alla har av det här landet.
          </note>
          <note>
            Där finns inte några garantier för yttrandefrihet tvärtom är
            yttrandefriheten inskränkt i lag. Där finns inte någon rätt till
            mötesfrihet och demonstrationsfrihet. Säkerhetsstyrkorna upplöser
            regelmässigt möten och demonstrationer som uttrycker någon typ
            av opposition mot kungahuset. Det finns ingen organisationsfrihet.
            Det finns ingen religionsfrihet.
          </note>
          <note>
            Kvinnor är systematiskt och mycket grovt diskriminerade och undertryckta
            i Saudiarabien, inte bara genom de strukturer som vi återfinner
            i samtliga länder, inklusive Sverige, utan också i lagen, där
            diskriminering av kvinnor är påbjudet och straffsanktionerat.
            Det är alltså inte tillåtet att inte diskriminera kvinnor på diverse
            olika sätt.
          </note>
          <note>
            Gästarbetare omfattas inte av de rättigheter och det skydd som
            gäller för saudiska medborgare. De behandlas på ett sätt som inte
            är acceptabelt från människorättssynpunkt.
          </note>
          <note>
            Dödsstraff tillämpas. Ett hundratal avrättas årligen. Piskning
            och stympning tillämpas som straff för olika brott.
          </note>
          <note>
            Det här är, som sagt, väl kända fakta om Saudiarabien.
          </note>
          <note>
            Ett annat land än Saudiarabien skulle, med rätta, inte bara vara
            utsatt för en hård internationell kritik för sina brott mot mänskliga
            rättigheter utan förmodligen också vara utsatt för olika typer
            av sanktioner.
          </note>
          <note>
            Vad skriver regeringen när man ska motivera att man går in i
            ett avtal om militärt samarbete med diktaturen i Saudiarabien?
            Man hänvisar till ett svar från dåvarande utrikesminister Laila
            Freivalds i en interpellationsdebatt. Där anför hon att landet
            har stort ekonomiskt, religiöst och politiskt inflytande i Mellanöstern
            och är en betydelsefull aktör på den globala arenan. Sedan kommer
            en nyckelmening: Saudiarabien har en avgörande betydelse för upprätthållande
            av världens oljeproduktion. Ja.
          </note>
          <note>
            Sedan säger hon att även om Saudiarabien efter engagemanget mot
            Sovjetunionen i Afghanistan kommit att spela en ambivalent roll
            beträffande den internationella terrorismen utgör landet numera
            en viktig del i arbetet mot densamma. I klartext: Saudiarabien
            är allierat med USA.
          </note>
          <note>
            Sedan står det en del om att landet är en viktig exportmarknad
            för Sverige. Och så säger hon så här, vilket är något av en historiens
            ironi: Goda och förtroendefulla relationer skapar bättre förutsättningar
            för att framföra berättigad kritik även i frågor där ländernas
            traditioner och värderingar skiljer sig åt, som till exempel synen
            på demokrati och mänskliga rättigheter.
          </note>
          <note>
            Exakt det argumentet använde mitt parti när vi under ett antal
            år upprätthöll formella förbindelser med Sovjetunionens kommunistiska
            parti, trots att vi samtidigt hårt kritiserade de inskränkningar
            i demokratin och de kränkningar av mänskliga rättigheter som fanns
            i Sovjetunionen. Vi sade att det ändå var viktigt att behålla
            de här relationerna för att kunna rikta kritik och påverka utvecklingen.
            Det var ett skäl med diskutabel kraft då, och det är det i dag
            också.
          </note>
          <note>
            Dessutom är det inte så att vi från reservanternas sida kräver
            ett avbrytande av de diplomatiska förbindelserna med Saudiarabien
            eller att man inte ska ha kontakt med Saudiarabien. Vad vi säger
            är att det inte är förenligt med svensk utrikes- och säkerhetspolitik,
            som ju har som ett av sina viktigaste syften att stärka de mänskliga
            rättigheterna och demokratin i världen. Det är inte förenligt
            med denna aspekt av svensk utrikespolitik att ingå ett avtal om
            militärt samarbete med en diktatur som Saudiarabien.
          </note>
          <note>
            Jag kan inte låta bli att notera den principiellt oklara hållning
            till demokrati och mänskliga rättigheter som uttrycks i formuleringen,
            som jag menar inte är i överensstämmelse med svensk officiell
            hållning, där man säger att våra länder har olika traditioner
            och värderingar i synen på demokrati och mänskliga rättigheter.
          </note>
          <note>
            Svensk hållning, min hållning och mitt partis hållning är att
            mänskliga rättigheter är universella rättigheter. De är inte förhandlingsbara.
            De är inte en fråga för olika traditioner och olika synsätt. De
            måste försvaras överallt. Detsamma gäller demokratins principer.
          </note>
          <note>
            Herr talman! Mot den här bakgrunden borde det vara självklart
            att Sverige inte bör ingå den här typen av militära samarbetsavtal
            med diktaturer. Det borde också stå klart att det inte heller
            i formell mening står i överensstämmelse med de riktlinjer som
            finns för militärt samarbete och för utrikespolitik. Därför borde
            utskottet ha riktat kritik mot regeringen på den här punkten.
          </note>
          <note>
            Utskottets majoritet smiter helt ifrån frågan och säger i ställningstagandet
            enbart att det här inte är fråga om faktisk vapenexport och att
            vi därför inte behöver titta på reglerna i det här fallet. Jag
            menar att det är vid sidan av. Det här handlar om överensstämmelse
            mellan den här typen av avtal och svensk utrikespolitik och i
            synnerhet vårt åtagande att försvara mänskliga rättigheter och
            demokrati.
          </note>
          <note type="speaker">
            Anf. 41 MIKAEL JOHANSSON (mp):
          </note>
          <note>
            Herr talman! Vi i Miljöpartiet har en annan uppfattning än majoriteten,
            bestående av socialdemokrater, moderater, kristdemokrater, folkpartister
            och centerpartister, rörande innebörden av den svenska vapenexportlagstiftningen.
            Vår tolkning är att lagstiftningens syfte är att förbjuda svensk
            vapenexport till länder som bryter mot de mänskliga rättigheterna
            eller är i väpnad konflikt.
          </note>
          <note>
            Saudiarabien, som vi tidigare här hörde en bra redogörelse för
            från Mats, bryter programmatiskt mot de mänskliga rättigheterna.
            Det är en brutal diktatur och en av världens mest ofria stater.
          </note>
          <note>
            Mot den bakgrunden är det fel av Sverige, enligt vår tolkning
            av den svenska lagstiftningen i sådana här fall, att sluta berört
            avtal med Saudiarabien. Det kan inte vara syftet.
          </note>
          <note type="speaker">
            Anf. 42 KARIN ÅSTRÖM (s):
          </note>
          <note>
            Herr talman! Det här ärendet handlar alltså om huruvida ett militärt
            avtal mellan Sverige och Saudiarabien antingen i sig eller genom
            sättet det kommit till på strider mot grundlagens bestämmelser
            om vad regeringen eller ett statsråd får göra.
          </note>
          <note>
            Oavsett vad man tycker om Saudiarabien som land dess religion,
            kultur, lagstiftning, styrelseskick, kvinnosyn inte minst eller
            militära förmåga regleras inget av detta tyckande i svensk lag.
          </note>
          <note>
            I Sverige har vid ett flertal tillfällen debatter förts om förhållandena
            i Saudiarabien och synen på till exempel mänskliga rättigheter
            och jämställdhet. Debatten är jätteviktig. Den handlar framför
            allt om att belysa de faktiska missförhållanden som finns och
            på vilket sätt man bäst kan påverka Saudiarabien att ändra denna
            hållning. Men den debatten ska föras i rätt sammanhang. Det är
            inte i samband med konstitutionsutskottets granskning av statsråd
            som vi ska föra den här debatten utan i andra forum.
          </note>
          <note>
            Det här vill jag särskilt poängtera. Det tas till intäkt för
            att jag eller vi socialdemokrater i allmänhet skulle vara ointresserade
            av frågor som rör utvecklingen i Saudiarabien. Tvärtom är vi socialdemokrater
            på många sätt drivande i att upp den bristande respekten för de
            mänskliga rättigheterna i Saudiarabien både bilateralt, genom
            EU och i FN-sammanhang.
          </note>
          <note>
            EU har vid ett flertal tillfällen offentligt framfört sitt fördömande
            av användningen av dödsstraff och tortyr och begränsningarna i
            yttrandefriheten i Saudiarabien. Detsamma gäller vår stora oro
            framför allt för kvinnornas ställning. Med svenskt stöd förs för
            närvarande en diskussion inom EU om hur man mera systematiskt
            ska granska och påtala såväl brister som framsteg vad gäller de
            mänskliga rättigheterna på den arabiska halvön. Självklart tog
            försvarsminister Leni Björklund upp situationen för de mänskliga
            rättigheterna i samband med det besök hon stod värd för i november
            2005. Den socialdemokratiska regeringen kommer också att fortsätta
            att i bilaterala kontakter med företrädare för Saudiarabien inskärpa
            Sveriges hållning i dessa frågor.
          </note>
          <note>
            Herr talman! Det går alltså att föra diskussioner kring det sätt
            på vilket Sverige söker påverka i Saudiarabien. Är det rätt att
            söka påverka genom kontakter och samtal eller genom att stå utanför?
            Är ett avtal som det nu träffade ur moraliska eller andra synpunkter
            rätt sätt att påverka?
          </note>
          <note>
            Oaktat vår inställning till det som dagligen sker i Saudiarabien
            är dock detta inte föremål för granskning i konstitutionsutskottet.
            Det är inte en konstitutionell fråga utan en utrikespolitisk fråga
            som ska debatteras i rätt sammanhang. Inget i utskottets utredning
            visar att avtalet mellan Sverige och Saudiarabien i sig eller
            sättet det kommit till på strider mot de bestämmelser som finns
            i grundlagen. Därför finns det heller ingen anledning att i detta
            sammanhang yrka annat än godkännande av utskottets anmälan.
          </note>
          <note>
            Men, herr talman, de miserabla förhållandena i Saudiarabien kommer
            säkerligen senare att ständigt vara föremål för debatter i riksdagen.
            Det ser jag fram emot.
          </note>
          <note type="speaker">
            Anf. 43 MIKAEL JOHANSSON (mp) replik:
          </note>
          <note>
            Herr talman! Karin Åström avslutar med att konstatera att det
            är rätt miserabla förhållanden i Saudiarabien. I lagen om krigsmateriel
            finns det föreskrivet att vi får använda denna lagstiftning om
            samverkan inte står i strid med principerna och målen för Sveriges
            utrikespolitik, och det är ju det vi hävdar att detta gör.
          </note>
          <note>
            Karin Åström har upprepat ett antal olika argument för att jobba
            emot det som händer i Saudiarabien. Varför kan det då vara så
            svårt att inse att just denna lagstiftning faktiskt ger stöd för
            att inte ingå det här avtalet? Det borde vara en rimlig slutsats
            efter all den kritik som Karin Åström framför i sitt anförande.
          </note>
          <note type="speaker">
            Anf. 44 KARIN ÅSTRÖM (s) replik:
          </note>
          <note>
            Herr talman! Såvitt jag förstår är detta ett samförståndsavtal,
            en överenskommelse, som ska öppna för diskussioner om konkreta
            samarbetsmöjligheter. Det binder alltså inte på något sätt regeringen,
            Försvarsmakten eller industrin i övrigt att gå in i något specifikt
            projekt. Så har jag förstått det.
          </note>
          <note>
            Sedan ska jag också säga att vi säkerligen kan ha lite olika
            syn i den här frågan. Jag kan berätta att vi åtminstone inom vårt
            parti så långt bakåt i tiden jag kan minnas och då har jag varit
            med ganska länge i mitt parti ständigt har fört diskussionen då
            det gällt diktaturer: Ska vi göra så att vi inskränker och isolerar,
            eller ska vi faktiskt föra öppna samtal med dessa diktaturer?
            Vi har genom åren pendlat hit och dit i frågan, men det har alltid
            lutat över mer för att vi ska föra en öppen diskussion.
          </note>
          <note>
            Det är alltid bättre att föra öppna diskussioner genom den typ
            av samverkansavtal som vi nu har med Saudiarabien. Man kommer
            då en bra bit på väg och kan så småningom också framföra kritik
            mot brotten mot mänskliga rättigheter och det som faktiskt sker
            i Saudiarabien.
          </note>
          <note type="speaker">
            Anf. 45 MIKAEL JOHANSSON (mp) replik:
          </note>
          <note>
            Herr talman! Jag tycker att det finns möjlighet att stoppa detta
            med nuvarande lagstiftning. I utskottets betänkande slås bland
            annat fast vad som gäller detta handlar ju inte om krigsmaterielexport
            utan rimligtvis om utlandssamverkan nämligen att om denna samverkan
            inte står i strid med principerna och målen för Sveriges utrikespolitik
            kan den genomföras.
          </note>
          <note>
            Jag kan inte begripa annat än att Karin Åström faktiskt håller
            med mig om att detta land inte är så bra. Då är frågan hur man
            ska påverka. Är det genom att ingå ett samarbetsavtal kring krigsmateriel?
            Är det sättet att påverka? Nej, jag tycker faktiskt att utskottets
            majoritet och övriga partier skulle kunna anamma den gällande
            lagstiftningen, säga nej till detta och kritisera regeringen för
            att den har ingått det här avtalet.
          </note>
          <note type="speaker">
            Anf. 46 KARIN ÅSTRÖM (s) replik:
          </note>
          <note>
            Herr talman! Fortfarande är detta ett samförståndsavtal, alltså
            en överenskommelse, som man har undertecknat. Det binder alltså
            inte regeringen, Försvarsmakten eller industrin över huvud taget
            att gå in i något specifikt projekt.
          </note>
          <note>
            Fortfarande har vi nog också lite olika syn när det gäller på
            vilket sätt man ska påverka och på vilket sätt man kan starta
            en förändringsprocess. Min absoluta övertygelse är att ska man
            göra detta måste man skapa en relation som bygger på förtroende.
            Det är först då man ordentligt kan gå in och påverka och åstadkomma
            en förändring i landet. Det är embryot, kan man säga, till all
            förändringsprocess, och så har vi valt att göra. Vi vill ha de
            här öppna kontakterna och relationerna, bland annat för att kunna
            jobba mot de förfärliga brott som sker mot de mänskliga rättigheterna
            i Saudiarabien.
          </note>
          <note type="speaker">
            Anf. 47 MATS EINARSSON (v) replik:
          </note>
          <note>
            Herr talman! Det är helt riktigt att denna debatt inte ska handla
            om de olika uppfattningar vi har vad gäller utrikespolitik eller
            andra saker utan just om hur regelverket ska tolkas. Jag vill
            också understryka att ingen, vare sig Miljöpartiet eller Vänsterpartiet,
            har hävdat att vi ska avbryta alla kontakter med Saudiarabien.
            Jag tror också att det finns skäl att upprätthålla sådana kontakter,
            bland annat för att kunna rikta kritik när det är befogat vad
            gäller brott mot mänskliga rättigheter.
          </note>
          <note>
            Samtidigt säger dock vår lagstiftning, precis som Mikael Johansson
            sade alldeles nyss, att vapenexport och denna typ av militär samverkan
            ska stå i överensstämmelse med den svenska utrikespolitiken. Och
            en bärande del i svensk utrikespolitik, hävdar jag, är försvaret
            av mänskliga rättigheter. Ett militärt samarbete med diktaturen
            i Saudiarabien är naturligtvis inte något som stärker de mänskliga
            rättigheterna i det landet.
          </note>
          <note>
            Av detta kan man dra två alternativa slutsatser. Jag undrar vilken
            slutsats Karin Åström drar.
          </note>
          <note>
            Den ena är att detta med mänskliga rättigheter och försvaret
            av dessa kan sättas åt sidan av andra intressen, till exempel
            det svenska intresset av att hålla sig väl med USA och USA:s allierade,
            och att detta är viktigare än att stå upp för de mänskliga rättigheterna.
            Det är en slutsats man kan dra.
          </note>
          <note>
            Den andra slutsatsen är att lagstiftningen bör tolkas på det
            sättet att det i princip vore fullt möjligt och i överensstämmelse
            med den svenska lagstiftningen att teckna ett likartat avtal med,
            säg, diktaturen i Nordkorea.
          </note>
          <note>
            Några andra slutsatser har jag svårt att se att man kan dra.
            Vilken av dessa två är det alltså som Karin Åström drar?
          </note>
          <note type="speaker">
            Anf. 48 KARIN ÅSTRÖM (s) replik:
          </note>
          <note>
            Herr talman! Jag vill kort kommentera det Einarsson sade om vapenexport.
            I det här fallet handlar det över huvud taget inte om vapenexport.
            Såvitt jag förstått det är Inspektionen för strategiska produkter,
            ISP, väldigt prövande och seriös. Man har en ordentlig parlamentarisk
            förankring för riktlinjerna när man ska tillstyrka vapenexport.
            Dessutom har man EU:s uppförandekod att följa. Besluten om vapenexport,
            så har jag uppfattat det, fattas självständigt av ISP. Då kan
            man tycka vad man vill om det. Vi gör säkert olika tolkningar
            i den frågan. Men så är det när det gäller vapenexport.
          </note>
          <note>
            Einarsson nämnde två olika slutsatser man kan dra. Jag vet inte
            riktigt om jag uppfattade den senare, men du kan väl återkomma
            till det.
          </note>
          <note>
            Den första slutsats du drog var att de mänskliga rättigheterna
            kommer att åsidosättas och att vi på något sätt skulle liera oss
            med USA, eller hur du nu uttryckte det. Den riktningen har aldrig
            och nu pratar jag ur ett socialdemokratiskt perspektiv diskuterats
            hos oss. De mänskliga rättigheterna väger väldigt tungt. I olika
            samarbetsavtal inom en mängd olika områden har vi alltid valt
            att ta den öppna vägen därför att vi vill ha goda relationer som
            bygger på ett långtgående förtroende gentemot varandra. Det är
            först då man kan göra stora insatser när man vill förändra situationen
            för de mänskliga rättigheterna.
          </note>
          <note type="speaker">
            Anf. 49 MATS EINARSSON (v) replik:
          </note>
          <note>
            Herr talman! Den andra typen av slutsats som jag antydde att
            man skulle kunna dra var ungefär följande. Eftersom man enligt
            majoritetsuppfattning kan ingå den här typen av avtal med diktaturen
            Saudiarabien borde man kunna göra det med vilken diktatur som
            helst, till exempel med den i Nordkorea. Det vore intressant att
            få klargjort om det är Socialdemokraternas uppfattning att man
            i princip skulle kunna teckna den här typen av avtal även med
            Nordkorea. Jag tror inte att Socialdemokraterna tycker det, jag
            kanske har fel, men det vore intressant att höra det.
          </note>
          <note>
            Nej, det handlar inte om vapenexport. Det här handlar om ett
            ramavtal, men det syftar till ett militärt samarbete, ömsesidig
            utbildning och allt vad det nu är för någonting. Det kan i förlängningen
            komma att innefatta även vapenexport. Därmed blir den lagstiftningen
            tillämplig. Det är lite meningslöst att teckna den här typen av
            avtal utan att ha för avsikt att tillämpa det på något sätt.
          </note>
          <note>
            Min tolkning av det hela är alltså och det är inte för att raljera
            utan mycket seriöst att försvar av de mänskliga rättigheterna
            är en viktig del av svensk utrikespolitik. Jag tror att det är
            ärligt menat från alla svenska utrikesministrar och svenska regeringar.
            Men man gör också maktpolitiska överväganden. Just i det här fallet
            har jag svårt att se att det finns något nationellt militärt säkerhetspolitiskt
            intresse av ett samarbete med Saudiarabien. Jag kan heller inte
            se att det militära samarbetet på något sätt skulle vara nödvändigt
            för att göra det möjligt för Sverige att rikta kritik mot Saudiarabien
            vad gäller brott mot mänskliga rättigheter.
          </note>
          <note>
            Däremot kan jag mycket väl se ett intresse från svensk regerings
            sida att demonstrera att man är på samma sida som USA och Saudiarabien.
            Det är ett rent maktpolitiskt övervägande i så fall. Man kan moralisera
            över det, men det ska vi inte göra i det här sammanhanget.
          </note>
          <note>
            Jag tror att det är så enkelt att man av maktpolitiska skäl har
            att demonstrera samhörighet med i det här fallet en viktig allierad
            för USA.
          </note>
          <note type="speaker">
            Anf. 50 KARIN ÅSTRÖM (s) replik:
          </note>
          <note>
            Herr talman! Det är väldigt lätt att hamna i den rent sakpolitiska
            diskussionen om frågor kring mänskliga rättigheter. Jag ska bara
            göra en kort kommentar.
          </note>
          <note>
            Du frågar vilka diktaturer man kan vara beredd att ingå ett avtal
            med. Världen är väldigt föränderlig, Mats Einarsson. Hur det kommer
            att se ut i framtiden och hur Sverige kommer att ta ställning
            i olika frågor och vilka avtal man kommer att ingå är en fråga
            som vi inte äger just nu och här i konstitutionsutskottets granskningsdebatt.
            Men låt oss återkomma till den diskussionen i ett annat sammanhang.
            Då tar jag den gärna.
          </note>
          <note>
            Man kan väl säga så här: Ja, det går att basera en kritik av
            ett statsråds handlande på faktiska skeenden och hur de står i
            förhållande till lagstiftningen och utarbetad praxis, men det
            går inte att basera kritiken på ett önskemål om en ändrad praxis.
            Vi måste alltså granska statsrådets agerande utifrån grundlagen
            och det regelverk som styr. I det här ärendet finns det ingen
            kritik att rikta mot statsrådet.
          </note>
          <note type="speaker">
            Anf. 51 KERSTIN LUNDGREN (c):
          </note>
          <note>
            Herr talman! Jag blir så fascinerad av att lyssna på Mats Einarsson
            som inte bara har gått kurs i härskarteknik utan också ägnat sig
            åt en del andra studier. Han pratar om diktaturer och annat. Förmodligen
            pågår det någon debatt inom Vänsterpartiet om relationen till
            Kuba och andra sådana stater. Måhända diskuteras också maktpolitiska
            frågor i de övervägandena.
          </note>
          <note>
            Men vi har inte att ge oss in i den typen av diskussioner, herr
            talman. Mats Einarsson brukar redovisa tydligt att vi ska ägna
            oss åt de konstitutionella grunderna. I förra ärendet, herr talman,
            talade Mats Einarsson om olika reservationer och pekade på än
            det ena, än det andra som var konstigt och knepigt. I den här
            reservationen konstaterar Mats Einarsson att det inte är fråga
            om tillståndspliktig verksamhet enligt lagen om krigsmateriel.
            Det är den slutsats som vi också kommer fram till.
          </note>
          <note>
            Mot den bakgrunden har vi ingen anledning att granska utifrån
            den lagstiftningen.
          </note>
          <note>
            Men här, herr talman, väljer samme Mats Einarsson som i andra
            sammanhang talar om konstigheter att blanda in helt andra frågor.
            Han finner att intentionerna bakom den svenska lagstiftningen
            om vapenexport inte är de här nämnda. Därför landar han i att
            man ska rikta kritik. I förra ärendet var vi ganska försiktiga
            med att tala om huruvida det stod i god överensstämmelse eller
            inte. Nej, nu tar man steget rejält och tar sjumilastövlar på
            och talar om att man ska rikta kritik mot beslutet att ansluta
            sig till deklarationer. Man kan ha synpunkter som Saudiarabien,
            men låt oss ta den debatten i annat sammanhang.
          </note>
          <note>
            Frågan är: Finns det skäl att rikta kritik mot beslutet att ansluta
            sig till deklarationer på grund av den lagstiftning som Mats Einarsson
            säger inte är tillämplig i det här ärendet? Nej, herr talman,
            vi tycker inte det.
          </note>
          <note type="speaker">
            Anf. 52 MATS EINARSSON (v) replik:
          </note>
          <note>
            Herr talman! Den första delen av Kerstin Lundgrens inlägg gick
            mig mentalt förbi, så jag vet inte riktigt vad jag ska säga om
            det. Det var förmodligen någon typ av kritik mot mig och Vänsterpartiet.
            Jag begrep inte vad det handlade om, så jag lämnar den saken.
          </note>
          <note>
            I mitt anförande tog jag exemplet Nordkorea därför att det tydliggör
            problematiken. Nordkorea anses, förmodligen med rätta, vara den
            brutalaste diktaturen på jorden just nu. Om vi tänker oss hypotetiskt
            att en svensk regering skulle underteckna den här typen av samarbetsavtal
            med Kim Jong Il i Nordkorea, skulle detta inte bara väcka berättigad
            uppmärksamhet och kritik i största allmänhet i den politiska debatten.
            Det skulle också bli föremål för en KU-anmälan, det är jag helt
            övertygad om, och vi skulle inte kunna undgå att konstatera att
            den typen av avtal med Nordkorea inte kan sägas vara i överensstämmelse
            med den lagstiftning som rör vapenexport och som säger att den
            typen av samarbete, export eller vad det nu handlar om ska stå
            i överensstämmelse med svensk utrikespolitik.
          </note>
          <note>
            Sedan hänger man upp sig på formaliteten att själva avtalet faktiskt
            inte innebär någon vapenexport. Det menar jag är hårklyveri. Det
            är inte rimligt att man ska kunna ingå den här typen av avtal
            utan att också ha för avsikt att faktiskt tillämpa dem och därmed
            komma i direkt konflikt med vapenexportlagstiftningen.
          </note>
          <note type="speaker">
            Anf. 53 KERSTIN LUNDGREN (c) replik:
          </note>
          <note>
            Herr talman! Ja, om regeringen hypotetiskt, teoretiskt, ingick
            ett sådant avtal man vet ju aldrig, höll jag på att säga, vilka
            planer Mats Einarsson och stödpartierna har skulle vi säkert få
            en KU-anmälan. Där delar jag den bedömning som Mats Einarsson
            gör. Då skulle vi få diskutera och granska den.
          </note>
          <note>
            Men, herr talman, i det här ärendet har vi ingen sådan anmälan
            att granska. I det här ärendet diskuterar vi inte hypotetiska
            frågor, vilket Mats Einarsson nu väljer att göra. I stället har
            vi en faktisk granskningsanmälan, och den har vi haft som utgångspunkt.
          </note>
          <note>
            Man kan, som Mats Einarsson gör, önska att krigsmaterielexportlagen
            såg annorlunda ut så att den här typen av kryphål inte fanns.
            Mats Einarsson, du sitter ju och styr med regeringen. Varför ändrar
            du i så fall inte på lagstiftningen?
          </note>
          <note>
            Nu har vi den lagstiftning vi har. Både vi och ni som reserverar
            er konstaterar att det här inte utgjort tillståndpliktig verksamhet.
            Alltså har inte den lagstiftningen gällt. Trots att ni gör det
            konstaterandet här tycker ni att det finns skäl inte bara för
            ett stillsamt påpekande, vilket vi ville göra förra gången när
            vi pratade om god överensstämmelse eller inte, utan också för
            att rikta kritik. Men på vilken konstitutionell grund ska det
            ske? Ja, det är måhända en hypotetisk fråga.
          </note>
          <note type="speaker">
            Anf. 54 MATS EINARSSON (v) replik:
          </note>
          <note>
            Herr talman! Till protokollet vill jag få noterat att Kerstin
            Lundgren inte utesluter möjligheten till ett militärt samarbetsavtal
            med Nordkorea det är intressant.
          </note>
          <note>
            Jag sitter inte med i regeringen eller ens i närheten av den,
            och jag styr definitivt inte någon som helst politik på det här
            området. Det vet säkert Kerstin Lundgren. Det skulle se något
            annorlunda ut då. Men jag kan försäkra att några resonemang om
            ett samarbete med Nordkorea inte skulle aktualiseras.
          </note>
          <note>
            Det är sant att lagstiftningen har kryphål. Det har kritiserats,
            bland annat av Vänsterpartiet. Men det är inte det vi diskuterar.
            På den grunden har jag flera gånger avstått från att reservera
            mig för kritik mot regeringen i den här typen av frågor.
          </note>
          <note>
            Det finns en missuppfattning om att svensk vapenexportlagstiftning
            förbjuder export av vapen till länder där mänskliga rättigheter
            kränks. Så är det inte. Men det finns regler, och det finns begränsningar.
            En av de begränsningarna är att verksamheten ska stå i överensstämmelse
            med svensk utrikespolitik ett ganska brett begrepp. Däri ligger
            också det är detta som jag har försökt visa på försvaret av mänskliga
            rättigheter.
          </note>
          <note>
            I det här fallet står, menar jag, ett sådant här samarbetsavtal
            i konflikt inte med den lagstiftning som jag skulle önska att
            vi hade utan med den lagstiftning vi faktiskt har.
          </note>
          <note>
            Vi gör olika bedömningar av detta. Till någon del beror väl det
            på att lagstiftningen är just så oklar som den är avsedd att vara.
            Likväl finns det, menar jag, grund för kritik här.
          </note>
          <note type="speaker">
            Anf. 55 KERSTIN LUNDGREN (c) replik:
          </note>
          <note>
            Herr talman! Det är spännande. Mats Einarsson vill i protokollet
            få noterat den fråga om samarbetsavtal med Nordkorea som han lyft
            in. Jag trodde måhända att det pågick en diskussion bland dem
            som önskar bilda regering efter valet och att man hade några planer
            på gång. Mats Einarsson ville ju så tydligt lyfta in frågan i
            debatten.
          </note>
          <note>
            Jag noterar också att Mats Einarsson och Vänsterpartiet efter
            valet gärna vill sitta med i en regering och styra också de här
            områdena. Vi får hoppas att så inte blir fallet. Väljarna avgör
            naturligtvis den saken.
          </note>
          <note>
            Herr talman! Vi har en lagstiftning, och den har vi att utgå
            från. Vi är, om jag förstår saken rätt, överens om det. I lagen
            om krigsmateriel krävs det tillstånd för utförsel ur landet av
            krigsmateriel. Där finns de begränsningar som Mats Einarsson hänvisar
            till.
          </note>
          <note>
            Men, herr talman, vi och reservanterna konstaterar att den lagstiftningen
            inte är tillämplig i det här fallet. Vi konstaterar alltså detta.
            Men det nöjer reservanterna sig inte med i det här fallet, utan
            nu har man hittat en bedömning av frågan på ett helt annat plan
            som leder reservanterna till slutsatsen att man ska rikta kritik.
            Men fortfarande har jag inte, herr talman, hört på vilken konstitutionell
            grund det ska göras. Det tycker jag fortfarande tydligt framstår
            i den här debatten.
          </note>
          <note type="speaker">
            Anf. 56 TOBIAS KRANTZ (fp):
          </note>
          <note>
            Herr talman! Låt oss inledningsvis slå fast några saker. Saudiarabien
            är ingen demokrati. I Saudiarabien kränks mänskliga fri- och rättigheter.
            Inte minst kvinnornas situation är minst sagt besvärlig.
          </note>
          <note>
            Mot detta finns det skäl att rikta mycket stark politisk kritik.
            Det har företrädare för Folkpartiet gjort i den allmänna och i
            den politiska debatten. Det finns mycket starka skäl att rikta
            kritik mot det samarbetsavtal som har ingåtts. Den socialdemokratiska
            regeringen måste ta till sig den kritiken. Detta manar till efterföljd
            också i framtiden.
          </note>
          <note>
            Frågan är dock om det konstitutionella regelverket har följts.
            Det är den frågan som vi har att behandla här. Jag kan inte se
            att vare sig majoriteten eller minoriteten i den här frågan i
            grunden har kommit fram till någonting annat än att det konstitutionella
            regelverk, de lagar, som finns har följts.
          </note>
          <note>
            Både i majoritetstexten och i reservationen sägs det att det
            inte handlar om krigsmaterielexport här. Det erkänner också reservanterna.
            Alltså är lagen om krigsmaterielexport i grunden inte tillämplig.
            Mot den bakgrunden är de resonemang som Mats Einarsson för i grunden
            rent obegripliga.
          </note>
          <note>
            I själva sakfrågan kan jag inte låta bli att notera det engagemang
            med vilket Mats Einarsson nu talar om den svenska utrikespolitiken
            som ska präglas av detta med att slåss för mänskliga rättigheter
            och demokrati. Mats Einarsson tillhör ju ett parti som inte har
            ett speciellt ärorikt förflutet på den punkten och som har en
            partiledare som till alldeles nyligen var medlem av Svensk-Kubanska
            Föreningen som slagits inte för de demokratikämpar som finns på
            Kuba utan mot de demokratikämpar som finns på Kuba.
          </note>
          <note>
            Avslutningsvis, herr talman, vill jag säga att jag inte heller
            kan låta bli att konstatera att Mats Einarsson tar upp frågan
            om ett hypotetiskt samarbetsavtal med Nordkorea. Jag tror att
            jag kan tala för de flesta partierna i riksdagen när jag säger
            att detta är hypotetiskt för i stort sett alla tänkbara regeringskonstellationer
            utom möjligen för en konstellation där Vänsterpartiet självt utgör
            mer än 50 %.
          </note>
          <note type="speaker">
            Anf. 57 MATS EINARSSON (v) replik:
          </note>
          <note>
            Herr talman! Tobias Krantz oförskämdheter lämnar jag därhän.
            Det är bra om vi är överens om att det är uteslutet med någon
            form av militärt samarbete med Nordkorea. Den intressanta frågan
            är varför det är uteslutet men inte när det gäller diktaturen
            Saudiarabien. Det är den lilla konstigheten som har föranlett
            mig att ta upp det hypotetiska exemplet med Nordkorea. Vilka funderingar
            har Tobias Krantz kring detta?
          </note>
          <note type="speaker">
            Anf. 58 TOBIAS KRANTZ (fp) replik:
          </note>
          <note>
            Herr talman! Mina funderingar har jag redogjort för. I grunden
            handlar den här frågan om huruvida krigsmateriellagstiftningen
            är tillämplig eller inte. I den frågan är både reservanterna och
            majoriteten överens. Både reservanterna och majoriteten konstaterar
            att det inte handlar om krigsmaterielexport. Alltså är den här
            lagstiftningen inte tillämplig. Det måste vi ändå vara överens
            om.
          </note>
          <note>
            Finns det skäl att rikta kritik mot det samarbetsavtal som ingåtts?
            Ja, det finns det definitivt. På politiska grunder finns det en
            mycket stark kritik. Jag vill gärna markera att jag och Folkpartiet
            har varit starkt kritiska till det samarbetsavtal som ingåtts.
          </note>
          <note>
            När vi granskar regeringen måste vi göra det på konstitutionella
            grunder. Jag finner inte att det finns skäl att rikta konstitutionell
            kritik mot regeringen. Hur är det då med politisk kritik? Ja,
            en mycket skarp sådan förtjänar regeringen, men inte konstitutionell
            kritik.
          </note>
          <note>
            Utbildnings- och kulturminister Leif Pagrotskys nominering av
            en styrelseledamot i två statliga bolag (avsnitt 4.2)
          </note>
          <note type="speaker">
            Anf. 59 MIKAEL JOHANSSON (mp):
          </note>
          <note>
            Herr talman! Bakgrunden till den gröna reservationen och de skilda
            ställningstagandena är denna: Enligt vår mening bör varje beslut
            om att nominera en person till en styrelse alltid betraktas som
            ett enskilt beslut, oavsett om personen i fråga redan sitter i
            berörd styrelse.
          </note>
          <note>
            Som vi ser det finns det enbart nomineringar av personer till
            styrelser. Man kan inte bli, som det kallats, åternominerad. Varje
            beslut att nominera en person är ett nytt beslut.
          </note>
          <note>
            Mot den bakgrunden var det olämpligt att nominera den diskuterade
            personen, eftersom han kunde ifrågasättas redan vid nomineringstillfället
            utifrån etisk synpunkt och på grundval av de misstankar som förts
            fram och de utredningar som påbörjats. Det är skälet till vår
            reservation.
          </note>
          <note type="speaker">
            Anf. 60 GÖRAN MAGNUSSON (s):
          </note>
          <note>
            Herr talman! Det råder ingen oenighet mellan Miljöpartiet de
            gröna och utskottsmajoriteten om att varje sådant här nomineringsbeslut
            är ett enskilt beslut och att det faktum att man redan är styrelseledamot
            inte garanterar att man ska bli omvald. Det är grundläggande demokratiska
            principer, även om det handlar om aktiebolag.
          </note>
          <note>
            Jag måste säga att jag inte förstod när vi på sammanträdet justerade
            betänkandet varför Miljöpartiet skulle reservera sig. Och med
            den motivering som Mikael Johansson nu har försökt sig på förstår
            jag likväl inte varför reservationen har kommit till. Den grundas
            ju på uppfattningen att uppgifter i en tidningsartikel som utpekar
            någon som misstänkt för någonting ska vara skäl för ett statsråd
            att inte omnominera eller kanske till och med under pågående arbetsår
            se till att vederbörande blir avskedad från sin styrelsepost.
          </note>
          <note>
            Den som tränger in i materialet ser ju att statsrådet och Eva
            Halvarsson, som ansvarig för ägarenheten på departementet, gjorde
            omfattande undersökningar och talade bland annat med ABB, som
            var vederbörandes arbetsgivare, för att försöka klarlägga omständigheterna.
            Och ABB hade inte, trots internrevision, kunnat komma fram till
            att de misstankar eller påståenden som anfördes var grundade vid
            den tidpunkt då bolagsstämman ägde rum 2004.
          </note>
          <note>
            Sedan blev det ju en annan händelseutveckling och vederbörande
            häktades. I det sammanhanget agerade regeringen helt enligt de
            principer som man rimligen kan tycka ska gälla i det här sammanhanget.
            Det är alltså utifrån rättsstatliga synpunkter och de principer
            som gäller för rättssäkerhet, skuld och oskuld i olika sammanhang
            helt oacceptabelt att, såsom Miljöpartiet gör gällande, med hjälp
            av en tidningsartikel avskeda någon styrelseledamot eller att
            ingripa på de mycket lösa grunder som vid den tiden fanns för
            handen. Jag tycker att Miljöpartiet ur rättssäkerhetssynpunkt
            och rättsstatlig synpunkt faktiskt borde överväga att dra tillbaka
            reservationen, därför att den bäddar för ett resonemang om att
            tidningsuppgifter ska grunda allvarliga ställningstaganden från
            en regerings sida exempelvis.
          </note>
          <note type="speaker">
            Anf. 61 MIKAEL JOHANSSON (mp) replik:
          </note>
          <note>
            Herr talman! Jag försöker anamma de regler som Näringsdepartementet
            tillämpar sedan 2003. Där framgår det att inför nyval av tilltänkt
            styrelseledamot ska man fråga om personen har varit inblandad
            i något som skulle kunna skada eller negativt påverka förtroendet
            för bolaget och ägaren. Då är det väl rimligt att anta att även
            icke dömda personer, oskyldiga, ska kunna bli bedömda från Näringsdepartementets
            sida som olämpliga som styrelseledamöter. Den möjligheten fanns
            faktiskt vid den tidpunkt då det aktuella fallet var aktuellt.
          </note>
          <note>
            För mig handlar det om att den möjligheten finns och att det
            är det Göran Magnusson egentligen kritiserar i sitt anförande.
            Jag tycker att det är märkligt om det finns regler för regeringen
            som inte på något sätt är godkända av en riksdagsmajoritet.
          </note>
          <note type="speaker">
            Anf. 62 GÖRAN MAGNUSSON (s) replik:
          </note>
          <note>
            Herr talman! Det sistnämnda förstod jag inte ens en gång.
          </note>
          <note>
            Det är väl alldeles klart att om vederbörande, Peter Fallenius,
            hade sagt att det nog fanns en grund för artikeln i DN och om
            vederbörandes arbetsgivare, ABB, hade sagt att deras internrevisorer
            hade funnit att det fanns starka skäl att tro att det var på det
            sättet, då hade frågan naturligtvis kommit i ett helt annat läge.
            Men det är ju inte det som Miljöpartiet här anför, utan grunden
            för anmälan är en tidningsartikel. Miljöpartiet hävdar nu att
            med anledning av uppgifterna i tidningsartikeln borde vederbörande
            inte ha omnominerats.
          </note>
          <note>
            Läser man materialet jag kan förstå om Mikael Johansson kanske
            inte har haft tid att göra det ser man att Näringsdepartementet,
            statsrådet och handläggande tjänstemän har gjort omfattande undersökningar
            men inte har kommit fram till att det vid den tidpunkten fanns
            anledning att sätta tilltro till Dagens Nyheters artikel. Det
            som anmälaren faktiskt ett par år senare fortfarande hävdar är
            att det fanns anledning att fästa tilltro till artikeln och att
            därefter agera och ingripa mot den här privatpersonen.
          </note>
          <note type="speaker">
            Anf. 63 MATS EINARSSON (v):
          </note>
          <note>
            Herr talman! Jag har ingen annan uppfattning än den som utrycktes
            av föregående talare, utskottets vice ordförande.
          </note>
          <note>
            Man kan självfallet göra olika bedömningar av när man ska nominera
            en viss person och när man ska avstå från att göra det. Regeringen
            är i och för sig fri att i varje enskilt fall avstå från att nominera
            en viss person. Man är inte skyldig att nominera. Man är heller
            inte, såvitt jag begriper, skyldig att på något sätt motivera
            varför man inte nominerar en viss person. Det är varje gång ungefär
            nio miljoner personer som man inte nominerar.
          </note>
          <note>
            Man kan också ha den uppfattning som Miljöpartiet kanske har,
            att blotta påståendet att en viss person har gjort sig skyldig
            till någon typ av oegentligheter ska räcka för att avstå från
            att nominera personen.
          </note>
          <note>
            Regeringen har en något annorlunda syn på det hela och har resonerat
            som så att det inte räcker att det framförs anklagelser, att det
            måste finnas tillräcklig substans i dem för att man på den grunden
            ska avstå från att nominera en person som man av andra skäl anser
            vara väl lämpad. Som det har sagts här gjorde regeringen en del
            undersökningar kring detta för att se om det fanns tillräcklig
            grund för att avstå från en nominering och fann vid den tidpunkten
            inte att det var fallet.
          </note>
          <note>
            Det är väldigt svårt att se hur detta skulle kunna utgöra regelbrott
            av något slag. Man kan som sagt göra en annan bedömning. Man kan
            anse att regeringen borde ha bedömt fallet på ett annat sätt,
            men det är en annan typ av diskussion. Det är inte den konstitutionellt
            grundade bedömning som vi har att göra här i utskottet. Därför
            menar jag, i likhet med majoriteten, att vi inte har något annat
            val än att konstatera att här finns ingen grund för kritik eller
            anmärkning mot regeringen.
          </note>
          <note>
            Distribuering av broschyrer om budgetpropositionen för år 2006
            via Apoteket AB och Posten AB (avsnitt 7.2)
          </note>
          <note type="speaker">
            Anf. 64 TOBIAS KRANTZ (fp):
          </note>
          <note>
            Herr talman! Den här frågan handlar om att regeringen har låtit
            distribuera broschyrer om regeringens budgetproposition via Apoteket
            AB och Posten AB. Det har dessutom ägt rum under ett antal år.
          </note>
          <note>
            Frågan är hur vi ska se på detta konstitutionellt. Det som har
            inträffat i det här fallet är tyvärr inte en enstaka företeelse.
            Under de senaste åren har vi sett en utveckling där statliga myndigheter
            och statliga bolag i allt större utsträckning har blivit forum
            för politisk opinionsbildning och politisk propaganda.
          </note>
          <note>
            Jag kan nämna två uppmärksammade exempel.
          </note>
          <note>
            Det ena är Skatteverkets så kallade svartjobbskampanj. De flesta
            som såg kampanjen uppfattade nog att det var en ensidig socialdemokratisk
            syn på hur den svenska skattepolitiken borde utformas och vad
            som är grunden för den svenska välfärdspolitiken.
          </note>
          <note>
            Det andra är en kampanj som Naturvårdsverket bedrev, den så kallade
            klimatkampanjen. I de mål som Naturvårdsverket satte upp för kampanjen
            ingick bland annat uttryckligen att försöka påverka svenska folket
            att ta ställning för mer statliga styrmedel i den svenska miljöpolitiken.
          </note>
          <note>
            Något som man kan ha olika politisk uppfattning om är knappast
            något där en statlig myndighet ska försöka påverka människors
            åsikter.
          </note>
          <note>
            Det har diskuterats i stor utsträckning och man har försökt undersöka
            hur stor omfattning denna myndighetspropaganda har. Det är svårt
            att utreda. Jag har själv flera gånger begärt att riksdagens utredningstjänst
            ska försöka reda ut hur många miljoner som läggs på myndighetspropaganda
            på politiska opinionsbildningar i våra myndigheter och våra bolag.
            Det är mycket svårt att reda ut. Det är förmodligen ett antal
            hundra miljoner. Det är en rimlig uppskattning som riksdagens
            utredningstjänst har kommit fram till.
          </note>
          <note>
            Det är problematiskt ur ett vidare konstitutionellt perspektiv.
            Det här undergräver förtroendet och grundvalarna för den svenska
            förvaltningspolitiska modellen. Tanken är att politiken ska skötas
            av förtroendevalda politiker i kontakt och dialog med medborgarna.
            Opinionsbildning ska ske av politiker och politiker ska ta emot
            den opinion som kommer från medborgarna.
          </note>
          <note>
            Myndigheterna ska däremot ägna sig åt förvaltning och åt att
            verkställa de beslut som riksdag och regering har fattat, att
            tolka och precisera de lagar som finns och naturligtvis fatta
            beslut i enskilda fall.
          </note>
          <note>
            Det finns tyvärr inga entydiga regler som sätter gränser och
            som sätter käppar i hjulet för sådan myndighetspropaganda och
            politisk propaganda som förekommer i allt större utsträckning.
            Därför är det svårt att på denna punkt rikta strikt konstitutionell
            kritik utifrån ett regelverk som inte finns. Det måste vara en
            utgångspunkt för en kommande regering och en kommande riksdagsmajoritet
            att förändra och förnya de regler som finns så att vi kan få bukt
            med den myndighetspropaganda som föreligger.
          </note>
          <note>
            I en reservation som Folkpartiet, Kristdemokraterna och Centern
            står bakom pekar vi på att det finns ett verksamhetsavtal mellan
            staten och Apoteket som talar om vilket huvudsakligt uppdrag Apoteket
            ska ha. I den utfrågning som vi hade med finansministern i det
            här fallet talade också finansministern om att det huvudsakliga
            uppdraget för Apoteket rimligen är att Apoteket ska ägna sig åt
            apoteksverksamhet. Han erkände också att det var rimligt att anta
            att Posten ska ägna sig åt postverksamhet.
          </note>
          <note>
            Det kan knappast ingå i det uppdrag som Apoteket har fått av
            skattebetalarna och riksdagen att de ska ägna sig åt att distribuera
            regeringens budgetproposition. Där finns en tveksamhet och en
            kritik som vi tycker att det finns skäl att lyfta fram i vår reservation.
          </note>
          <note>
            Sammanfattningsvis är det stora problemet på det här området
            att det i alltför stor utsträckning är oreglerat. Det får en ny
            regering och en ny riksdagsmajoritet, hoppas jag, ta tag i efter
            höstens val.
          </note>
          <note>
            Det finns också en liten kritik som vi vill rikta mot hur regeringen
            har hanterat detta. Vi pekar på att det finns ett verksamhetsavtal
            mellan staten och Apoteket som måste följas.
          </note>
          <note type="speaker">
            Anf. 65 INGVAR SVENSSON (kd):
          </note>
          <note>
            Herr talman! Tobias Krantz har redogjort för ärendets bakgrund
            när det gäller distributionen av den budgetbroschyr som först
            distribuerades av Posten i några år och sedan av Apoteket. Apoteket
            är ju ett aktiebolag och styrs av aktiebolagslagen. Därmed styrs
            verksamheten av bolagsordningen som i allmänhet fastställs på
            bolagsstämmorna. I den delen finns det ingen anledning att rikta
            kritik mot Apoteket som sådant.
          </note>
          <note>
            När diskussionen om broschyrerna dök upp reagerade Apoteket med
            förbluffande snabbhet och tog bort dem eftersom man inte ville
            vara politiskt kontroversiell i sammanhanget.
          </note>
          <note>
            Det är intressant hur man ser på detta ur statens synvinkel.
            Vi borde egentligen ha varit eniga på den punkten. Det fanns ett
            hårdnackat motstånd mot att hitta en formulering där man tog upp
            det som Tobias Krantz pekade på, nämligen att det finns ett verksamhetsavtal
            mellan staten och Apoteket AB.
          </note>
          <note>
            Detta verksamhetsavtal ligger ju utanför bolagsordningen och
            aktiebolagslagens regler. Trots allt är det ett avtal mellan staten
            och Apoteket som staten givetvis borde vårda som sådant. I verksamhetsavtalet
            står det angivet vilken verksamhet som bolaget får bedriva. När
            det gäller information står det: Bolaget får bedriva egenvårdsrådgivning
            till allmänheten kopplat till försäljning av naturläkemedel och
            andra varor inom hälsoområdet samt erbjuda hälsofrämjande och
            sjukdomsförebyggande information.
          </note>
          <note>
            Man kan ställa frågan: Är den här budgetbroschyren hälsofrämjande
            eller sjukdomsförebyggande information?
          </note>
          <note>
            Det är ganska enkelt. Det borde egentligen ha varit total enighet
            om detta. Eftersom det föreligger ett verksamhetsavtal mellan
            staten och Apoteket borde man från statens sida beakta det och
            respektera de regler som gäller. Det borde ha varit okontroversiellt
            att skriva in, som vi gör i reservationen, att oaktat bolagsordningen
            förutsätter utskottet att regeringen beaktar innehållet i sådana
            avtal.
          </note>
          <note>
            Det är egentligen en självklarhet. Det är konstigt att vi inte
            kunde enas på den punkten.
          </note>
          <note type="speaker">
            Anf. 66 KERSTIN LUNDGREN (c):
          </note>
          <note>
            Herr talman! Det här är en reservation som inte riktar kritik.
            Den talar inte om ifall agerandet överensstämmer eller inte. Det
            är en reservation som markerar ett förhållningssätt som vi reservanter
            tycker ska vägleda regeringens arbete.
          </note>
          <note>
            Mina företrädare i talarstolen i det här ärendet har ju givit
            bakgrunden. Jag vill bara helt kort på nytt understryka vikten
            av att regeringen utvecklar sina relationer till bolag och myndigheter
            på ett sätt som gör att allmänheten har fortsatt tilltro och att
            man ser de olika uppdrag som olika offentliga aktörer har.
          </note>
          <note>
            Det är märkligt om regeringen och regeringens företrädare, oavsett
            om det gäller statsråd eller en informationsavdelning i ett departement,
            inte förhåller sig till verksamhetsavtal som regeringen har med
            bolag på ett sätt som gör att de hävdas och att också bolagen
            får en tydlig signal om vilka villkor man ska umgås på.
          </note>
          <note>
            Om vi gör något annat bör det åtminstone vara affärsmässigt.
            Det finns en glidande skala om man fortsätter så här. Man behöver
            inte betala och man får ut sin information ändå. Det är inte regeringens
            sak, utan bolagens. Om en sådan utveckling fortsätter tror jag
            att det undergräver tilltron till statliga bolag och offentliga
            myndigheter. Det skulle vara en mer formlös utveckling som vi
            inte vill bejaka.
          </note>
          <note>
            I den här delen är reservationen mycket mild. Vi talar om att
            verksamhetsavtalet ska beaktas också i den här typen av sammanhang.
          </note>
          <note type="speaker">
            Anf. 67 YOOMI RENSTRÖM (s):
          </note>
          <note>
            Herr talman! Jag ska börja med att säga att jag har suttit i
            riksdagen under ett år. Och detta år har nog varit det mest allmänbildande
            som jag har varit med om när det gäller partipolitik och de konstitutionella
            frågorna. Det var nog det bästa utskottet att hamna i under denna
            korta tid. Jag vill tacka utskottet för denna tid.
          </note>
          <note>
            Dessutom hann jag vara med om två historiska händelser, både
            arbetet i KU som gällde flodvågskatastrofen och flyttningen till
            andrakammarsalen.
          </note>
          <note>
            När jag funderade på vad jag skulle säga om detta ärende kände
            jag att jag inte visste riktigt vad jag skulle säga. Jag tycker
            nämligen inte att detta ärende är av den dignitet att det finns
            så mycket konstitutionellt att säga om det. De borgerliga partiernas
            reservation innehåller i sak ingenting. Den bygger inte på någon
            större politisk övertygelse, och den har egentligen ingen konstitutionell
            grund. Jag tror att det i stället handlar om en sorts irritation
            över att regeringen ibland verkar ha bättre möjligheter att nå
            ut med sin information än vad vi som politiska partier har. Och
            då menar jag även vi socialdemokrater.
          </note>
          <note>
            I anmälan står visserligen att man förutsätter att regeringen
            fullföljer ingångna avtal. Men det är naturligtvis en självklarhet.
            Alla avtal ska ju följas, vare sig det är regeringen eller någon
            annan part som tecknar dem. I detta fall finns det dessutom inga
            som helst skäl att tvivla på att regeringen har gjort just det.
          </note>
          <note>
            I den reservation som Folkpartiet, Kristdemokraterna och Centern
            står bakom är det ingen kritik som förs fram, vilket ni mycket
            riktigt säger. Man säger att oaktat bolagsordningen förutsätter
            utskottet att regeringen beaktar innehållet i sådana avtal. Sedan
            tar man upp lite grann om broschyren och bestämmelser i grundlagen.
          </note>
          <note>
            Det finns ju ingen kritik i detta att komma fram till. Mats Einarsson
            talade om pressmeddelandeanmälan. Jag tycker faktiskt att detta
            är en sådan form av pressmeddelandeanmälan som handlar mer om
            partipolitik än om någon felaktighet som regeringen skulle ha
            gjort.
          </note>
          <note>
            Tobias Krantz använde flera gånger i tidigare anföranden ordet
            pinsamt. Nu vill jag inte säga att detta ärende är pinsamt. Men
            jag tycker att en anmälan som handlar om att man är irriterad
            över att regeringen använder sig av en informationskanal, där
            det dessutom inte finns någon formell kritik att anföra, blir
            lite lätt pinsam.
          </note>
          <note>
            Jag kan också notera att Moderaterna har avstått från att bilda
            en gemensam allians bakom denna reservation. Även om jag i min
            politik inte brukar berömma Moderaterna för någonting, så tycker
            jag i alla fall att detta visar på en viss form av sunt förnuft.
          </note>
          <note>
            Ingvar Svensson frågade om detta hör till Apotekets uppgifter
            och om det är hälsofrämjande. Helt vid sidan av detta tror jag
            nog att reformerna i budgetpolitiken kanske är lite hälsofrämjande
            för befolkningen.
          </note>
          <note type="speaker">
            Anf. 68 TOBIAS KRANTZ (fp) replik:
          </note>
          <note>
            Herr talman! Det förvånar mig med vilken lättvindighet som Yoomi
            Renström ändå går förbi den mer vida konstitutionella fråga som
            detta ytterst handlar om, nämligen huruvida statliga bolag och
            statliga myndigheter ska vara forum för partipolitisk opinionsbildning
            eller om de ska följa det som i grunden är deras verksamhetsuppdrag.
            I Postens fall handlar det om att ägna sig åt postverksamhet,
            och i Apotekets fall handlar det om att ägna sig åt apoteksverksamhet.
            Jag tycker att det ändå kunde ha förtjänat ett något större begrundande
            än att så lättvindigt avfärdas av Yoomi Renström i hennes inlägg.
          </note>
          <note>
            Jag menar att det är problematiskt att den gränsdragning som
            vi alla har varit överens om håller på att suddas ut, nämligen
            att politik är något som folkvalda politiker och medborgare ägnar
            sig åt i dialog med varandra och att politikerna fattar beslut
            på medborgarnas uppdrag, medan vi har en förvaltning, statliga
            myndigheter och bolag, som ska verkställa de beslut som riksdag
            och regering har fattat men inte ägna sig åt politik. Det har
            vi varit överens om, och detta är ett exempel på att den gränsen
            håller på att suddas ut.
          </note>
          <note>
            Nu är det tyvärr så att det inte finns några entydiga och klara
            regler som förbjuder det agerande som regeringen har ägnat sig
            åt här. Och därför finns det ingen grund för konstitutionell kritik.
            Men det finns, som vi säger och pekar på, ett verksamhetsavtal
            som vi förutsätter att regeringen följer.
          </note>
          <note>
            Det skulle vara rätt intressant att få höra Yoomi Renström reflektera
            över följande. Om exempelvis Folkpartiet, Kristdemokraterna, Centerpartiet,
            Moderaterna eller något annat parti hörde av sig till Posten eller
            Apoteksbolaget och sade att de ville föra ut information om sina
            budgetförslag på Apoteket respektive Posten, hade det då varit
            förenligt enligt Yoomi Renströms uppfattning med Postens respektive
            Apotekets verksamhetsuppdrag?
          </note>
          <note type="speaker">
            Anf. 69 YOOMI RENSTRÖM (s) replik:
          </note>
          <note>
            Herr talman! Jag tror att vi till att börja med ska klargöra
            definitionen av partipolitik och regeringens information. Vad
            som är partiernas egen politik är upp till partierna. Och Tobias
            Krantz är fullkomligt fri att vända sig till vilka bolag och vilka
            instanser som helst och fråga om de har lust att föra ut den folkpartistiska
            politiken. Lika fritt är det för dessa bolag och dessa myndigheter
            att säga antingen ja eller nej. Det står ju också i bolagsordningen
            att det är bolagen som själva bestämmer detta.
          </note>
          <note>
            När det gäller att regeringen vill informera om den budgetpolitik
            som man för, så tror jag att också Tobias Krantz kan hålla med
            om att budgetpropositionen faktiskt påverkar en hel del människor
            och att det kan finnas ett visst intresse för regeringen att få
            informera om vad man tänker göra som påverkar människorna i landet.
            Ett bra sätt att informera om detta är naturligtvis att hitta
            de ställen där många människor passerar och finns. Här har de
            tjänstemän som ska informera hittat ett sätt som de var överens
            om.
          </note>
          <note>
            Vi som socialdemokrater kan naturligtvis också fråga om detta.
            Det är inte vår politik som vi talar om utan det är regeringens
            politik. Och jag är ganska övertygad om att Apoteket hade sagt
            nej till en socialdemokratisk partipamflett eller socialdemokratisk
            propaganda. Men, som sagt, det är helt upp till bolagens styrelser
            att bestämma om detta. Och det tror jag att de klarar av alldeles
            på egen hand.
          </note>
          <note type="speaker">
            Anf. 70 TOBIAS KRANTZ (fp) replik:
          </note>
          <note>
            Herr talman! Det var ett mycket intressant ställningstagande
            Yoomi Renström gjorde här, nämligen att det tydligen är skillnad
            mellan regeringens politik och socialdemokratins politik. Jag
            skulle gärna vilja se några exempel på det. Och Yoomi Renström
            får gärna ge några exempel på hur regeringens och Socialdemokraternas
            politik nu skiljer sig åt. Det vore väldigt spännande att få höra.
            Yoomi Renström gjorde ett underliggande konstaterande att regeringen,
            enligt hennes uppfattning, skulle vara partipolitiskt obunden.
            Det var också ett spännande konstaterande.
          </note>
          <note>
            Självklart ska medborgarna informeras om de beslut som riksdagen
            fattar och om de regler och föreskrifter som gäller. Det är inte
            tu tal om den saken. Men detta handlar om information om regeringens
            budgetproposition. Det är inte antaget av riksdagen. Det kan i
            princip förändras. Det är inte riksdagens beslut. Ändå väljer
            regeringen att gå till Apoteket och till Posten med detta. Jag
            menar att det naturligtvis görs i partipolitiska syften. Det är
            ingen renodlad informationsåtgärd, utan det handlar om att informera
            om vilka regler som gäller, och det vet man inte förrän riksdagen
            har fattat sitt beslut.
          </note>
          <note>
            Detta är alltså principiellt djupt problematiskt, och jag tycker
            att Yoomi Renström bör behandla denna fråga med lite större principiellt
            djup än vad hon hittills har gjort.
          </note>
          <note type="speaker">
            Anf. 71 YOOMI RENSTRÖM (s) replik:
          </note>
          <note>
            Herr talman! Jag tror att Tobias Krantz, om de borgerliga partierna
            skulle komma i regeringsställning, vilket jag naturligtvis inte
            önskar, också kommer att upptäcka att det som Folkpartiet vill
            inte alltid blir det slutliga resultatet för regeringen. Det som
            regeringen slutgiltigt gör handlar om så mycket mer än vad varje
            parti vill, och det är den informationen som man kan komma ut
            med.
          </note>
          <note>
            Tobias Krantz talar väldigt mycket om partipolitik. Vad vi nu
            granskar är om ministern har gjort något fel, alltså om det är
            fråga om ministerstyre i detta ärende. Det är det som konstitutionsutskottet
            ska granska. Och i det ärendet finns det ingenting att säga om
            detta. Det är ni ju själva övertygade om också.
          </note>
          <note>
            Om ni sedan är oense eller tycker att det är fel att myndigheterna
            agerar är en annan fråga. Men det är ministerns agerande som vi
            diskuterar i detta ärende. Och i detta fall finns det inget som
            helst fel som vi ser det.
          </note>
          <note type="speaker">
            Anf. 72 INGVAR SVENSSON (kd) replik:
          </note>
          <note>
            Herr talman! Det var ett intressant resonemang om partipolitiskt
            neutrala regeringar.
          </note>
          <note>
            Yoomi Renström talar här om pinsamheter. Den pinsamhet som finns
            här är väl att majoriteten i utskottet helt enkelt genom sitt
            agerande säger att staten inte ska respektera de avtal som staten
            har ingått. Det är det mest pinsamma i den här situationen.
          </note>
          <note>
            Jag har två frågor till Yoomi Renström. Den första är: Saknar
            verksamhetsavtalet som staten har med Apoteket betydelse? Den
            andra är: Under förutsättning att du anser att det har någon betydelse,
            tycker du inte att staten ska respektera innehållet i ett sådant
            avtal?
          </note>
          <note type="speaker">
            Anf. 73 YOOMI RENSTRÖM (s) replik:
          </note>
          <note>
            Herr talman! Det ena som Ingvar Svensson talar om är avtalet
            om själva verksamheterna. Det andra är information av intresse
            för allmänheten och att man kan använda sig av de kanaler som
            finns.
          </note>
          <note>
            Jag tycker kanske att ni tolkar avtalen oerhört snävt. Jag återkommer
            till det. Det är upp till Apoteksbolaget självt att avgöra vad
            det vill informera om eller göra utanför avtalet, även om jag
            inte kan se att detta egentligen har med avtalsfrågan att göra.
          </note>
          <note>
            Jag har inte mycket mer att säga om detta.
          </note>
          <note type="speaker">
            Anf. 74 INGVAR SVENSSON (kd) replik:
          </note>
          <note>
            Herr talman! I verksamhetsavtalet är rubriken den som jag tidigare
            läste upp, Verksamhet som bolaget får bedriva. Innebörden av det
            Yoomi Renström säger är att den rubriken inte har någon betydelse.
            Man får bedriva vilken verksamhet som helst enligt avtalet.
          </note>
          <note>
            Är inte det ett väldigt konstigt synsätt att man har ett verksamhetsavtal
            som säger vad man får bedriva för verksamhet om man sedan inte
            respekterar det i sammanhanget?
          </note>
          <note>
            Man kan notera att Yoomi Renström, kanske lite skämtsamt, ville
            hävda att broschyren var hälsofrämjande. Det har inte haft några
            direkta effekter på ohälsotalet, om man får säga så.
          </note>
          <note type="speaker">
            Anf. 75 YOOMI RENSTRÖM (s) replik:
          </note>
          <note>
            Herr talman! Ingvar Svenssons sista replik kan vi ta utanför
            den här debatten om konstitutionsfrågor. Det är jag fullt beredd
            att göra.
          </note>
          <note>
            Ingvar Svensson tolkar avtalet väldigt snävt. Jag kan inte se
            att information om regeringens budgetproposition är en verksamhet
            som Apoteket ska bestämma sig för om det ska ägna sig åt eller
            inte. Det tror jag är att dra väldigt stora växlar på att det
            har upplåtit sina lokaler för att man sätter ut en information
            till allmänheten som det kan tycka är av intresse för allmänheten
            att få.
          </note>
          <note>
            SJ har till exempel sin tidning. Det är för att det intresserar
            dem som åker tågen. Det är säkert heller inte något som står inskrivet
            i dess avtal om verksamhet att det ska ägna sig åt. Men det är
            ändå någonting som det har.
          </note>
          <note>
            Jag tror inte att upplåta lokalerna för informationsmaterial
            är en ny verksamhet som Apoteket ägnar sig åt. Det är helt upp
            till informationsavdelningen om det tycker att det finns intresse
            för allmänheten eller inte. Det beslutet har Apoteksbolaget självt
            fattat.
          </note>
          <note type="speaker">
            Anf. 76 MATS EINARSSON (v):
          </note>
          <note>
            Herr talman! Det är verkligen de konstitutionella höjderna vi
            närmar oss mot slutet av debatten.
          </note>
          <note>
            Jag undrar om det är vanligt internationellt att regeringar blir
            kritiserade för att de vill sprida kännedom om sin budgetproposition.
            Jag tror inte det. Men det är i och för sig inget argument. Det
            kan vara fel ändå. I det här fallet tror jag dock att reservanterna
            är fullständigt fel ute.
          </note>
          <note>
            Har regeringen i strid med lagstiftning eller andra regler pressat,
            beordrat eller tubbat Posten respektive Apoteket att göra den
            här broschyren tillgänglig? Nej, och såvitt jag förstår hävdar
            inte heller reservanterna att det är på det sättet. Därmed är
            saken egentligen avklarad. Det finns inte mer att säga för utskottet.
          </note>
          <note>
            Sedan kan man fundera på det från bolagens sida. Borde de ha
            gjort det här? Är det felaktigt på något sätt? Nu granskar vi
            inte bolagen, men man kan ju ställa sig den frågan i alla fall.
            Det är också svårt att se att det skulle kunna vara lagstridigt
            eller avtalsstridigt på något sätt för bolagen att åta sig att
            ställa ut några ställ med broschyrer.
          </note>
          <note>
            Ingvar Svensson har hänvisat till det avtal som finns med Apoteket.
            Precis som Yoomi Renström sade är det en väldigt märklig tolkning
            av avtalet. Där står om verksamhet som Apoteket får bedriva. Men
            det blir fullständigt orimligt att tolka detta som en uttömmande
            lista på verksamheter som får förekomma i Apotekets lokaler.
          </note>
          <note>
            Här måste man falla tillbaka på aktiebolagslagen och bolagsordning
            där det står att det ska vara verksamhet som är förenlig med bolagets
            syfte. Om man skulle tolka det så snävt som Ingvar Svensson gör
            att ingenting som inte uttryckligen står i det avtalet får förekomma
            i Apotekets lokaler, då kan inte föreståndaren tillåta att man
            sätter upp en affisch för en skolklass loppmarknad eller någonting.
          </note>
          <note>
            Man kan tycka att det är skillnad på budgetpropositionen och
            en loppmarknad, men i princip är det väl samma sak det handlar
            om, skulle jag vilja påstå, i detta avseende. Nej, det finns nog
            inte anledning att rikta någon kritik. Det gör inte heller reservanterna.
            De vill skriva in en självklarhet, nämligen att man ska respektera
            avtal.
          </note>
          <note>
            Varför vill vi inte skriva in det? Jo, därför att skriver man
            in självklarheter skapar man föreställningen om att det inte är
            en självklarhet, för då skulle vi inte ha skrivit in det. Det
            är liksom att utskottet skulle skriva att vi vill erinra om att
            det inte är tillåtet för finansministern att förskingra statskassan.
            Vi brukar inte skriva in sådana saker när det inte finns anledning.
          </note>
          <note type="speaker">
            Anf. 77 INGVAR SVENSSON (kd) replik:
          </note>
          <note>
            Herr talman! Vi behöver inte ta en lång debatt på den här punkten.
            Jag skulle vilja ställa en fråga till Mats Einarsson. Om nu regeringen
            skriver ett avtal med en rubrik som heter Verksamhet som bolaget
            får bedriva, är innebörden av det Mats Einarsson säger att staten
            inte menar allvar med en sådan rubrik?
          </note>
          <note type="speaker">
            Anf. 78 MATS EINARSSON (v) replik:
          </note>
          <note>
            Herr talman! Jo, jag menar att staten menar allvar med alla avtal
            som man skriver med alla andra aktörer. Vad jag säger är helt
            enkelt att det avtal som vi nu talar om som jag kan se det inte
            på något sätt förhindrar Apotekets ledning att i sina lokaler
            ställa ut små ställ med broschyrer där regeringens budgetproposition
            presenteras.
          </note>
          <note type="speaker">
            Anf. 79 INGVAR SVENSSON (kd) replik:
          </note>
          <note>
            Herr talman! Jag har inte ifrågasatt bolagets rätt just precis
            i den här debatten, utan det handlar om statens sätt att vårda
            sina avtal. Staten bör rimligtvis mena någonting med vad den säger.
            Men det menar kanske inte Mats Einarsson att den bör göra?
          </note>
          <note type="speaker">
            Anf. 80 MATS EINARSSON (v) replik:
          </note>
          <note>
            Herr talman! Jo, jag tror att staten menar vad den skriver in
            i olika avtal. Jag tror också att allt som staten menar inte finns
            inskrivet i avtalen.
          </note>
          <note type="speaker">
            Anf. 81 GÖRAN MAGNUSSON (s):
          </note>
          <note>
            Herr talman! Anledningen till att jag begärde ordet igen var
            Tobias Krantz utflykt i någonting som vi inte ens har granskat
            i det här sammanhanget och inte tidigare heller, nämligen det
            han kallar för myndighetspropaganda.
          </note>
          <note>
            Det skulle naturligtvis kunna vara föremål för en ganska lång
            diskussion. För eventuella åhörare och tittare vill jag klarlägga
            att Tobias Krantz nu svepande säger: Det ska myndigheterna inte
            hålla på med. Man får nog ändå fundera över om inte JämO är till
            för att främja jämställdheten och Diskrimineringsombudsmannen
            är till för att förhindra diskriminering.
          </note>
          <note>
            Några tiotals miljoner, kanske 5060 miljoner kronor, till Vägverket
            är till för att främja trafiksäkerheten. Systembolaget ägnar sig
            åt att hävda de åldersgränser och den försiktighet med alkohol
            som staten har påbjudit att Systembolaget ska ägna sig åt och
            som är själva grunden för Systembolaget. Detta för att ta några
            sådana exempel. Man kan inte bara svepande säga att detta är myndighetspropaganda
            och ska inte förekomma.
          </note>
          <note>
            Eftersom Tobias Krantz ägnade en så stor del av sitt inledande
            anförande åt något som KU inte ens hade granskat tycker jag att
            det fanns anledning att göra det här påpekandet.
          </note>
          <note type="speaker">
            Anf. 82 TOBIAS KRANTZ (fp) replik:
          </note>
          <note>
            Herr talman! Debatten lider, och möjligen vi med den. Därför
            ska jag fatta mig mycket kort.
          </note>
          <note>
            Jag tycker att det finns skäl att sätta in frågan i ett större
            sammanhang, även om förstås inte hela omfattningen av den statliga
            opinionsbildningen är föremål för granskning av KU just i det
            här fallet.
          </note>
          <note>
            Min enkla ståndpunkt är att statliga myndigheter och statliga
            bolag naturligtvis ska informera och upplysa om det som är riksdagens
            beslut, om regler och lagar och bestämmelser och även mana till
            efterföljd av de lagar och regler som finns.
          </note>
          <note>
            Det jag vänder mig emot, och som jag tyckte var tydligt av mitt
            anförande och av de exempel som jag tog upp, är att statliga myndigheter
            och bolag ägnar sig åt propaganda som är partipolitiskt betingad
            och där det inte finns ett tydligt angivet uppdrag i de instruktioner
            och regelverk som finns för myndigheterna att de ska ägna sig
            åt opinionsbildning och upplysningsverksamhet. Det är det vi ska
            komma bort ifrån. Det är min principiella ståndpunkt.
          </note>
          <note type="speaker">
            Anf. 83 GÖRAN MAGNUSSON (s) replik:
          </note>
          <note>
            Herr talman! Tobias Krantz är möjligen inte den som ska tala
            om lidande i debatten. Men bortsett från det nämnde Tobias Krantz
            svartarbete. Står inte Tobias Krantz och Folkpartiet bakom de
            regler som gäller för beskattning, inkomster och svartarbete?
            Eller är det någonting som ska slopas när Folkpartiet möjligen
            kommer i regeringsställning? Jag tycker fortfarande, herr talman,
            att Tobias Krantz är svepande och generaliserande och gör detta
            snarast i partipolitiskt syfte och inte i syfte att få bättre
            eller annorlunda principer till stånd. Han gör det för att tjäna
            kortsiktiga partipolitiska poänger.
          </note>
          <note type="speaker">
            Anf. 84 TOBIAS KRANTZ (fp) replik:
          </note>
          <note>
            Herr talman! Om jag tjänar kortsiktiga partipolitiska poänger
            och om jag tjänar på det som jag säger får medborgarna, väljarna
            och de som eventuellt lyssnar till debatten avgöra.
          </note>
          <note>
            Jag har försökt redogöra för hur jag i grunden ser på vad statliga
            myndigheter och statliga bolag ska ha för uppdrag. Jag tycker
            att det är rimligt att i en sådan här diskussion ändå utvidga
            den lite vid sidan av det statliga granskningsområde vi har. Min
            uppfattning är att statliga myndigheter och bolag ska informera
            och upplysa och i akt och mening se till att de regler och lagar
            som finns ska följas. Det är självklart. Trafiksäkerhetsarbetet
            är en sådan självklarhet. Det finns också andra områden, som Göran
            Magnusson var inne på.
          </note>
          <note>
            Det jag vänder mig mot i både Skatteverkets och Naturvårdsverkets
            kampanj om vi nu ska gå in i detalj på dem är inte att Skatteverket
            upplyser om vilka lagar och regler som finns eller manar till
            efterföljd av de lagar och regler som finns, utan det sätt på
            vilket kampanjerna genomfördes. Jag tror att de allra flesta som
            följde Skatteverkets kampanj uppfattade det som att den gav uttryck
            för en socialdemokratisk syn på hur svartarbete ska bekämpas.
            Det var ingen neutral presentation och inte någon neutral beskrivning
            av bakgrunden till svartarbete och hur svartarbete ska kunna bekämpas.
            Det var en socialdemokratisk syn.
          </note>
          <note>
            Likadant var det i Naturvårdsverkets kampanj. Det är jättebra
            att informera och upplysa människor om hur man ska motverka klimatförsämring.
            Men det är knappast neutralt eller sakligt att som mål för en
            kampanj ha att fler människor ska övertygas om att det är viktigt
            med statliga styrmedel i miljöpolitiken. Det är en politisk uppfattning
            som man kan hålla med om eller inte hålla med om, men det är en
            politisk uppfattning. Enligt min uppfattning ska statliga myndigheter
            och, för all del, bolag inte ägna sig åt att för skattebetalarnas
            pengar försöka tala om för medborgarna vilka politiska åsikter
            de ska ha.
          </note>
          <note type="speaker">
            Anf. 85 GÖRAN MAGNUSSON (s) replik:
          </note>
          <note>
            Herr talman! Jag konstaterar att mitt lilla anförande här inte
            var förgäves. Nu börjar Tobias Krantz att retirera. Han gör preciseringar
            och konstaterar att olika myndigheter och andra ska fullfölja
            de ena och de andra aktiviteterna. Att någon myndighet skulle
            åläggas att bedriva folkpartistisk eller socialdemokratisk propaganda
            eller något annat partis är främmande både för Tobias Krantz och
            mig. Den här lilla efterdebatten har varit bra på det sätt att
            Tobias Krantz nu börjar inse att det inte är så enkelt att man
            med svepande resonemang kan säga att myndighetspropagandan ska
            bort.
          </note>
          <note>
            Statsminister Göran Perssons mottagande av ett hedersdoktorat
            (avsnitt 7.3)
          </note>
          <note type="speaker">
            Anf. 86 TOBIAS KRANTZ (fp):
          </note>
          <note>
            Herr talman! Den här historien handlar om Göran Perssons mottagande
            av hedersdoktoratet i december 2004 ett hedersdoktorat vid Örebro
            universitet.
          </note>
          <note>
            Ordningsföljden i hur detta har gått till är följande: 1999 utsågs
            Högskolan i Örebro till universitet. Detta skedde med statsministerns
            direkta medverkan. Det var till och med så att statsministern
            själv dök upp på plats i Örebro och meddelade den glada nyheten
            att Högskolan i Örebro skulle bli universitet.
          </note>
          <note>
            I december 2004 utsågs Göran Persson till hedersdoktor vid Örebro
            universitet. Promoveringen ägde rum i februari 2005. Motiveringen
            löd: Genom att utse Högskolan i Örebro till universitet 1999,
            visade statsminister Göran Persson prov på såväl mod som förutseende
            genom att förstå och stödja den potential och vitalitet som Örebro
            universitet representerar. Hans initiativ och beslut bär nu frukt
            i det unga universitetet för växande människor.
          </note>
          <note>
            Detta är, menar jag, en fullständigt unik motivering till utdelandet
            av hedersdoktorat. Tittar vi igenom de hedersdoktorat och de motiveringar
            som finns de finns också i KU:s granskningsmaterial ser vi att
            motsvarande motivering inte alls finns med när det gäller utnämning
            av andra hedersdoktorer. Det har oftast handlat om att ett universitet
            eller en högskola vill ge ett hedersdoktorat till en person som
            har gått på universitetet eller högskolan. Man vill visa att man
            känner stolthet över att personen har gått på det universitetet
            eller den högskolan.
          </note>
          <note>
            Det finns ett antal olika omständigheter som jag menar gör att
            hedersdoktoratet och Göran Perssons mottagning av det är djupt
            problematiskt.
          </note>
          <note>
            För det första handlar det om den unika motiveringen, som skiljer
            ut sig från i stort sett alla andra motiveringar om hedersdoktorat.
          </note>
          <note>
            För det andra handlar det om den tydliga direkta koppling som
            finns mellan det faktum att Högskolan i Örebro blev universitet
            och att Göran Persson fick motta hedersdoktoratet.
          </note>
          <note>
            För det tredje, herr talman, finns det ett antal andra omständigheter
            i fallet som pekar på att det här är mycket knepigt och enligt
            min mening djupt problematiskt.
          </note>
          <note>
            Det handlar bland annat om att det i den styrelse som finns på
            Örebro universitet fanns en dominans av socialdemokrater. Rektorn
            vid universitetet har en bakgrund som socialdemokratisk kommunpolitiker.
            Också vid tidigare tillfällen hade rektor försökt att få en professor
            eller dekanus vid universitetet att föreslå att Göran Persson
            skulle utnämnas till hedersdoktor. Men den personen hade vägrat
            genomföra detta på grund av att hon ansåg det olämpligt att hamna
            i den typen av beroendeställning till statsministern som det här
            skulle kunna innebära.
          </note>
          <note>
            Det finns alltså ett antal omständigheter som pekar på att det
            här är en relation som inte är sund och som borde räknas som otillbörlig:
            den unika motiveringen, den direkta koppling som finns mellan
            det faktum att Örebro högskola blev universitet och det faktum
            att det finns ett antal andra besvärande omständigheter som är
            mycket egendomliga.
          </note>
          <note>
            Granskningen handlar inte om huruvida vi tycker att hedersdoktoratsystemet
            i dess helhet är bra eller dåligt. Det granskar inte konstitutionsutskottet.
            Vi granskar inte heller huruvida det var rätt beslut av Örebro
            universitet att utdela hedersdoktoratet. Personligen tycker jag
            att det är pinsamt att ett universitet som ska vara oberoende
            och självständigt visar den servilitet och det fjäsk för landets
            statsminister som det här innebär. Men det granskar vi inte heller.
          </note>
          <note>
            Vi granskar huruvida det var rätt av statsministern att ta emot
            hedersdoktoratet eller inte. Jag menar att eftersom statsministern
            har en sådan tyngd och sådan vikt var det mycket olämpligt av
            honom att ta emot hedersdoktoratet med den unika motivering som
            skedde. Det var alltså, återigen, inte såsom det brukar vara när
            det handlar om hedersdoktorat att ett universitet eller en högskola
            vill visa att man är stolt över att en person har gått på den
            högskolan eller det universitetet. Det handlar i stället om en
            direkt koppling till någonting som statsministern tidigare hade
            gjort.
          </note>
          <note>
            Den offentliga debatten har också visat att många har uppfattat
            det på det sättet. Det har funnits en tydlig intern kritik på
            Örebro universitet mot att Göran Persson fick hedersdoktoratet,
            med motiveringen att man skulle hamna i en otillbörlig relation.
            Ansvaret för den otillbörliga relationen ligger inte bara på Örebro
            universitet utan också på statsministern. Statsministern har i
            det här perspektivet enligt min och Folkpartiets uppfattning inte
            tagit sitt ansvar. Det var olämpligt av Göran Persson att ta emot
            hedersdoktoratet. Det har försatt honom i en situation där förtroendet
            för honom kan rubbas när det gäller framtida beslut, bland annat
            på universitetsområdet. Det var dumt, det var olämpligt och det
            borde han inte ha gjort. Även om jag kan förstå att statsministern
            blev glad och upprymd över att bli erbjuden detta hedersdoktorat
            hade han kunnat tacka nej till utnämningen, precis som framkom
            under utfrågningen.
          </note>
          <note>
            Vi pratade tidigare om utnämningspolitiken. Det här är något
            slags omvänd utnämningspolitik som andra delar av samhället har
            ägnat sig åt när det gäller statsministern. Jag tycker att det
            tyvärr är ett tecken på att det finns en osund relation mellan,
            i det här fallet, vissa delar av statsförvaltningen, universitet,
            och den exekutiva makten, statsministern. Det finns många bottnar
            i detta. Vi ska inte gräva i alla dem just nu, men jag menar att
            vi ändå måste konstatera att statsministern har ett ansvar för
            den här relationen. Statsministern borde ha avstått från att ta
            emot den här utmärkelsen, särskilt med den mycket unika motivering
            som gavs för utmärkelsen.
          </note>
          <note type="speaker">
            Anf. 87 ANDERS BENGTSSON (s):
          </note>
          <note>
            Herr talman! Av hävd brukar vi i konstitutionsutskottet undvika
            att recensera de enskilda anmälningarna, men i vissa lägen är
            det svårt att undvika att göra en stilla reflexion kring själva
            anmälan. Detta är en sådan anmälan där man funderar lite grann
            på vad som egentligen ligger bakom.
          </note>
          <note>
            Folkpartiet tycker att statsministern skulle ha tackat nej till
            att ta emot den här hedersutmärkelsen. Vi hörde hur Tobias Krantz
            med emfas försökte hävda att det skulle ligga något slags jävsituation
            bakom, men hur han än försökte och upprepade saker ett flertal
            gånger, var det ingenting som övertygade mig om att det kommer
            i närheten av en jävsituation. Jag återkommer till det lite längre
            fram.
          </note>
          <note>
            Var och en av oss ledamöter har rätt att anmäla en minister eller
            regeringen om man anser att det finns fog för det. Vi tar naturligtvis
            emot alla anmälningar, och det ska vi också göra. Sedan sätter
            sig konstitutionsutskottet ned och slår sina kloka huvuden ihop
            och funderar över varje anmälan som kommer in. Är detta någonting
            som vi ska jobba vidare med? Är detta någonting som kan föranleda
            kritik utifrån konstitutionella synpunkter?
          </note>
          <note>
            Det finns också ett stort antal anmälningar som vi tittar på
            och där vi ganska snabbt kommer fram till att här finns inte alls
            fog för någon form av kritik. Detta är en sådan anmälan som är
            helt horribel och går utanför allt som har med konstitutionen
            att göra. Detta är en anmälan som ett i stort sett enigt konstitutionsutskott,
            förutom då Tobias Krantz och resten av Folkpartiet som har reserverat
            sig, har avskrivit ganska enkelt och sagt att här finns inte någon
            kritik att framföra och inte någonting att peka på. Det finns
            ingenting som tyder på att man felaktigt skulle ha gynnat Örebro
            universitet i det här fallet.
          </note>
          <note>
            Jag tycker att det är ett klumpigt försök från Folkpartiets och
            Tobias Krantz sida att svärta ned statsministern. Eller är det
            kanske Örebro universitet som man är ute efter? Vem vet? Eller
            är det en ny princip som Folkpartiet vill stadfästa att inga statsråd
            ska ta emot hedersdoktorat? Ska det vara förbjudet för statsråd
            att bli utnämnda till hedersdoktorer? Ska det i så fall gälla
            när de är i tjänst eller ska det gälla för all evighet, det vill
            säga att har man en gång varit statsråd kan man aldrig bli hedersdoktor?
            Kan ett statsråd över huvud taget vara doktor? Kan doktor Krantz
            bli statsråd i en eventuell framtida borgerlig regering? Och skulle
            han i så fall bara gynna de filosofiska disciplinerna? Eller skulle
            han också ta hänsyn till andra discipliner?
          </note>
          <note>
            Nej, självklart är det inte så. Men det visar den absurda tankegång
            som ligger bakom Folkpartiets resonemang. Den kommer väl till
            uttryck i den borgerliga pamflett som bland annat Tobias Krantz
            skrivit under. Där sägs det saker som: Vissa delar av statsförvaltningen
            har förvandlats till socialdemokratiska reservat. Partibok är
            i praktiken nödvändig för den som vill göra karriär. Grundlagen
            blir en chimär, en kuliss för socialdemokratisk maktpolitik.
          </note>
          <note>
            Det är klart att i en sådan miljö där citat av denna typ skapas
            blir det naturligt att se en doktorshatt som ett led i en konspiration
            om tjänster och gentjänster. För alla oss andra blir det bara
            groteskt, småsint och avundsjukt. Om det inte var så att personer
            som Tobias Krantz på allvar vill ha makten i Sverige kunde man
            ha smålett åt det. Men nu blir det tyvärr bara ett tragiskt exempel
            på den gamla sanningen att det som förenar borgerligheten framför
            allt är hatet mot socialdemokratin.
          </note>
          <note type="speaker">
            Anf. 88 TOBIAS KRANTZ (fp) replik:
          </note>
          <note>
            Herr talman! Jag hade förväntat mig lite mer argumentation i
            sakfrågan från Anders Bengtsson i stället för den typen av uttryck
            som Anders Bengtsson använde för att karakterisera mitt och Folkpartiets
            agerande i den här frågan. Det var tydligen inte bara så att vår
            ståndpunkt i sakfrågan var fel, utan det var också fel att göra
            en anmälan.
          </note>
          <note>
            Men om vi tittar på de konstitutionella grunder som finns diskuteras
            det bland annat i utskottets utredningstext huruvida det finns
            jävsregler som det kan ha brutits mot. Den etikkommitté som i
            början av 90-talet lade fram förslag om hur statsråd skulle agera
            i olika situationer där man kan riskera att hamna i en otillbörlig
            relation diskuteras. Den bakgrunden finns, så det måste ändå ha
            varit rimligt med socialdemokratiska mått mätt att den här diskussionen
            får föras. Eller är det så att det råder ett debatt- och anmälningsförbud
            på den typen av punkter som statsminister Göran Persson tycker
            är särskilt känsliga och särskilt besvärliga och där man riskerar
            att trampa på ömma tår?
          </note>
          <note>
            Det är ett sidospår när Anders Bengtsson talar om utnämningspolitiken.
            Den har vi diskuterat tidigare. Jag tar gärna den debatten igen.
            Och Arbetsmarknadsstyrelsen, Ams, har inte haft någonting annat
            än en socialdemokrat som chef under de senaste 50 åren, det vill
            säga under den tid som Ams har funnits. Det är klart att det finns
            skäl att använda rätt starka ord när man karakteriserar regeringens
            utnämningspolitik på det området.
          </note>
          <note>
            Jag skulle vilja ge Anders Bengtsson chansen igen att argumentera
            lite grann mer i sakfrågan och förklara varför det var så otroligt
            lämpligt av Göran Persson att ta emot det här hedersdoktoratet.
          </note>
          <note>
            Detta handlar inte om ett angrepp mot hedersdoktoratsystemet.
            Jag vill också påpeka att jag inte är hedersdoktor och inte aspirerar
            på att bli det. Jag har avlagt doktorsexamen helt enligt de examensregler
            som gäller och på ett helt normalt sätt. Det är inget angrepp
            på det. Det är inget angrepp mot att statsråd ska kunna bli hedersdoktorer,
            men däremot måste statsråd noga tänka över med vilken motivering
            man tar emot hedersdoktorat.
          </note>
          <note>
            Här finns det en tydlig koppling mellan vad Göran Persson gjorde
            1999, när han själv dessutom personligen åkte till Örebro universitet
            och meddelade detta, och det hedersdoktorat han fick 20042005.
            Det var olämpligt att försätta sig i den situationen.
          </note>
          <note type="speaker">
            Anf. 89 ANDERS BENGTSSON (s) replik:
          </note>
          <note>
            Herr talman! Först vill jag säga till Tobias Krantz att jag var
            väldigt noga i mitt anförande med att säga att var och en av oss
            ledamöter har rätt att anmäla till KU i princip vilken fråga som
            helst. Vi tar emot den, och vi behandlar alla frågor seriöst.
            Det var jag väldigt tydlig med i mitt anförande.
          </note>
          <note>
            Men när vi sedan går igenom anmälan och slår våra kloka huvuden
            ihop kommer vi fram till att vissa saker ska vi ägna mer tid åt
            och vissa saker behöver vi inte ägna så himla mycket tid åt. Detta
            är en fråga som egentligen inte borde ha blivit anmäld och som
            vi inte ägnar så där himla mycket tid åt. Men anmälan har kommit
            in, och vi har behandlat den. Vi har kommit fram till att där
            finns ingen som helst grund för kritik. Det ligger inte i närheten
            av en jävsfråga. Frågan har till och med varit utredd av åklagare
            som också skrev av den relativt enkelt i sitt beslut. Där finns
            ingenting som påminner om en jävsituation.
          </note>
          <note>
            Att Örebro universitet kanske eventuellt inte har koll på hur
            regeringsbeslut fattas må vara en sak, men doktor Krantz borde
            ju veta hur regeringen fattar beslut. Det är inte statsministern
            som utser universitet i det här landet. Det gör regeringen gemensamt.
            Det är väl förberett under lång tid, och det är utbildningsministern
            som bereder ärendet och framför det i regeringen. Beslutet är
            alltså fattat i konsensus i regeringen. Statsministern har inte
            själv fattat det här beslutet. Det har dessutom gått lång tid
            mellan detta och att han blev utsedd av ett universitet där han
            själv har studerat.
          </note>
          <note type="speaker">
            Anf. 90 TOBIAS KRANTZ (fp) replik:
          </note>
          <note>
            Herr talman! Jag blir inte riktigt klok på Anders Bengtssons
            argumentation. Det är väldigt lite argumentation i sakfrågan,
            utan det handlar i hög grad om att anmälan aldrig borde ha gjorts,
            och sedan försöker Anders Bengtsson slå knut på sig själv när
            han ändå hävdar att man naturligtvis har rätt att göra en anmälan.
            Det är alltså väldigt lite argumentation i sakfrågan, och jag
            tycker ändå att den här diskussionen förtjänar sådan argumentation,
            särskilt om man använder den typen av skarp polemik. Då bör man
            ha ett antal argument som man underbygger polemiken med, och det
            tycker jag inte att Anders Bengtsson har.
          </note>
          <note>
            Jag tycker att det är uppenbart av den debatt som har förts efter
            att Göran Persson fick motta hedersdoktoratet visar att förtroendet
            för honom har rubbats. Det här handlar om att statsråd inte ska
            försätta sig i en situation där förtroendet för honom eller henne
            kan rubbas. Man måste ha ett tydligt säkerhetsavstånd till att
            försätta sig i den typen av situationer. Det hade varit väldigt
            lätt för Göran Persson att säga: Tack, det var mycket trevligt
            att ni vill utnämna mig till hedersdoktor, men jag tycker att
            det är olämpligt att jag tar emot det här hedersdoktoratet med
            den motivering som ni nu ger, inte minst därför att det finns
            frågor på den politiska agendan framöver som kan beröra Örebro
            universitet och som regeringen ska fatta beslut om. Exempelvis
            finns diskussioner om huruvida Örebro universitet ska få läkarutbildning
            eller inte.
          </note>
          <note>
            Det kanske hade varit lämpligt av Göran Persson att inte ta emot
            hedersdoktoratet för att inte försätta sig i en sådan situation
            att beslutet kan misstänkliggöras. Det behöver ju faktiskt inte
            vara så att en relation är otillbörlig bara för att någon kan
            gynnas av den. Det kan ju också vara så att Örebro universitet
            i praktiken missgynnas av att statsministern tagit emot ett hedersdoktorat
            vid Örebro universitet.
          </note>
          <note>
            Jag tycker att Anders Bengtsson smiter ifrån frågan om jävsituationen
            alltför lättvindigt. Det är klart att det är så att regeringen
            fattar kollektiva beslut och att utbildningsministern gjort föredragningen
            i regeringen, men statsministern har ju en stor tyngd i regeringen,
            och hans ord väger tungt. Det här skapar frågor om förtroendet
            för regeringens politik på området, och det borde inte statsministern
            ha medverkat till.
          </note>
          <note type="speaker">
            Anf. 91 ANDERS BENGTSSON (s) replik:
          </note>
          <note>
            Herr talman! Jag vet inte riktigt var den debatt som Tobias Krantz
            hävdar har förts i den här frågan har förts någonstans. Det har
            inte varit någon större debatt om detta. Det är Tobias Krantz
            som håller liv i den här frågan och hävdar att det inte finns
            något förtroende för Göran Persson eftersom han har tagit emot
            doktorshatten. Den debatten förs ingen annanstans. Det är Tobias
            Krantz som underblåser den och försöker svärta ned statsministern
            i det här fallet. Naturligtvis kan det vara en oppositionspolitikers
            roll att göra det, men blanda inte ihop det med de konstitutionella
            grunderna. Blanda inte ihop det med det som tas upp i granskningen.
            Det är en helt annan sak. Den debatten får Tobias Krantz gärna
            föra ute i medier och var han vill, men den har ingenting med
            de konstitutionella grunderna att göra. Därav hävdar jag att det
            inte finns någon jävsfråga. Det är ju till och med utrett av åklagare
            som har sagt att det inte finns något som tillnärmelsevis liknar
            jäv i den här frågan.
          </note>
          <note>
            Det är ju inte Göran Persson som styr över att han har blivit
            utnämnd till hedersdoktor. Även om han skulle ha tackat nej till
            att ta emot doktorshatten så är han ju redan promoverad till hedersdoktor.
            Utnämningen har alltså i det fallet redan skett.
          </note>
          <note>
            Är det kanske så att det finns något annat konspiratoriskt tänkande
            bakom detta, som Tobias inte riktigt vill komma fram till, kanske
            att Göran Persson skulle ha ringt upp och bett att få bli nominerad?
            Vad är det Tobias är ute efter? Det skulle vara intressant att
            veta, men det får vi inte reda på i just den här debatten. Det
            kan vi ta vid ett annat tillfälle.
          </note>
          <note>
            Göran Persson är redan utnämnd. Oavsett om han tog emot doktorshatten
            eller inte så har han fått den. Jag tycker att han är väl värd
            den.
          </note>
          <note type="speaker">
            Anf. 92 MATS EINARSSON (v):
          </note>
          <note>
            Herr talman! Bör statsministern neka att acceptera hedersdoktorat
            om motiveringen är fjäskigt formulerad och därmed kanske försätter
            universitetet i fråga i en lite obekväm sits, eller bör statsministern
            av allmän artighet förbigå fjäskiga formuleringar med tystnad
            och riskera att bli KU-anmäld av Folkpartiet? Herr talman, det
            är stora och svåra frågor, men det är snarare frågor om protokoll
            och om vett och etikett än om Sveriges konstitution.
          </note>
          <note>
            Tobias Krantz och Folkpartiet kan ju inte klaga på att vi inte
            har tagit den här anmälan på allvar. Vi ägnar nio sidor av betänkandet
            åt att undersöka allting som har något avlägset samband med anmälan,
            till exempel jävsregler om bisysslor och vilka statsråd som tidigare
            har fått hedersdoktorat, från Gösta Bagge 1944 och framåt. Det
            är alltså ganska ordentligt genomtröskat, skulle jag vilja säga.
          </note>
          <note>
            Det som säger något om substansen i anmälan är möjligtvis längden
            på det avslutande stycket, nämligen utskottets ställningstagande.
            Jag läser det i dess helhet: Granskningen föranleder inget uttalande
            från utskottet.
          </note>
          <note type="speaker">
            Anf. 93 MIKAEL JOHANSSON (mp):
          </note>
          <note>
            Herr talman! Som synes delar vi majoritetens uppfattning. En
            randanmärkning är dock, som flera har varit inne på, att universitetets
            motivering är märklig. Det förefaller inte uppfylla rimliga krav
            på oberoende att utdela en så kallad doktorshatt med motiveringen
            att olika politiska insatser har gjorts för utdelaren av den berörda
            hatten. Men KU har inte att granska universitetet, och än mindre
            de motiveringar man där skriver, utan enbart själva mottagandet
            av hatten. Där kan jag konstatera att det, som sagt, inte finns
            någon grund för konstitutionell kritik.
          </note>
          <note type="speaker">
            Anf. 94 TOBIAS KRANTZ (fp) replik:
          </note>
          <note>
            Herr talman! Mikael Johansson konstaterar i sitt inlägg att det
            var ett märkligt beslut och framför allt att det var en märklig
            motivering. Jag uppfattar Mikael Johansson så att han framför
            något slags kritik mot den motivering som finns. Den var märklig
            och visar inte på något oberoende och någon självständighet för
            Örebro universitet.
          </note>
          <note>
            Det här är ju ett tvåpartsförhållande. Det är någon som utnämner
            och någon som tar emot utmärkelsen. Anders Bengtsson ställde under
            utskottsförhören den föredömliga frågan huruvida statsministern
            kunde avböja att ta emot utmärkelsen. På den svarade statsministern:
            Ja, jag kunde ha låtit bli att ta emot utmärkelsen.
          </note>
          <note>
            Alltså finns det ett tvåpartsförhållande här. Om det nu är så
            att Mikael Johansson konstaterar att han gör analysen att det
            var en olämplig formulering av Örebro universitet, varför är det
            då inte olämpligt av statsministern att ta emot hedersdoktoratet
            med den motiveringen?
          </note>
          <note type="speaker">
            Anf. 95 MIKAEL JOHANSSON (mp) replik:
          </note>
          <note>
            Herr talman! Motiveringen ändras ju inte om statsministern väljer
            att inte ta emot den här hatten. Det är fortfarande samma motivering,
            och det är lika märkligt. Men det är inte det som konstitutionsutskottet
            har att granska.
          </note>
          <note type="speaker">
            Anf. 96 TOBIAS KRANTZ (fp) replik:
          </note>
          <note>
            Herr talman! När hedersdoktorat utdelas går det inte till så
            att ett universitet eller en högskola bara talar om att de utnämner
            en person till hedersdoktor. Självklart föregås det av någon typ
            av informella diskussioner om huruvida den personen är intresserad
            av att motta hedersdoktoratet eller att man har någon grundad
            anledning att tro det. Det känns därför märkligt att göra den
            uppdelning som Mikael Johansson gör, nämligen att utnämningen
            hade ägt rum ändå.
          </note>
          <note>
            Om Göran Persson hade indikerat att han inte kunde acceptera
            hedersdoktoratet med den motivering som de ville ge det hade utnämningen
            naturligtvis inte ägt rum. Det är en självklarhet. Om Mikael Johansson
            anser, såsom jag, att det var en olämplig formulering och en olämplig
            motivering undrar jag än en gång: Varför var det då inte olämpligt
            av statsminister Göran Persson att ta emot hedersdoktoratet med
            den olämpliga motiveringen?
          </note>
          <note type="speaker">
            Anf. 97 MIKAEL JOHANSSON (mp) replik:
          </note>
          <note>
            Herr talman! Det är återigen inte vår uppgift att granska universitetet
            och hur de jobbat med denna fråga; det gäller både det organisatoriska
            och de motiveringar de använt. Det är ju inte säkert att statsministern
            blivit tillfrågad i det här fallet. Fortfarande finns det inte
            någon konstitutionell grund för att rikta kritik mot detta.
          </note>
          <note>
            Överläggningen var härmed avslutad.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 juni
          </note>
          <note>
            Christina Axelsson
          </note>
          <note>
            Anne-Marie Ekström
          </note>
          <note>
            Ulla Hoffmann
          </note>
          <note>
            Anna Grönlund Krantz
          </note>
          <note>
            Anna Grönlund Krantz
          </note>
          <note>
            Marianne Carlström
          </note>
          <note>
            Göran Persson
          </note>
          <note>
            Christer Nylander
          </note>
          <note>
            Björn Hamilton
          </note>
          <note>
            Jan Ertsborn
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 juni.
          </note>
          <note>
            8 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 9 juni
          </note>
          <note>
            Krister Hammarbergh
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 13 juni.
          </note>
          <note>
            9 § Kammaren åtskildes kl. 13.00.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
