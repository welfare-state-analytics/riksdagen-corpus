<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--35</head>
          <docDate when="2005-11-22">2005-11-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:35
          </note>
          <note>
            Tisdagen den 22 november
          </note>
          <note>
            Kl. 13:30 - 20:25
          </note>
          <note>
            1 § Justering av protokoll
          </note>
          <note>
            Justerades protokollet för den 16 november.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:97
          </note>
          <note>
            Interpellation 2005/06:97 av Birgitta Sellén (c)
          </note>
          <note>
            Interpellationen kommer att besvaras tisdagen den 29 november
            2005.
          </note>
          <note>
            Skälet till dröjsmålet är ett nyuppkommet möte där socialministern
            deltar.
          </note>
          <note>
            Erna Zelmin
          </note>
          <note>
            Interpellation 2005/06:106
          </note>
          <note>
            Interpellation 106 av Yvonne Andersson (kd)
          </note>
          <note>
            Interpellationen kommer att besvaras tisdagen den 13 december
            2005.
          </note>
          <note>
            Skälet till dröjsmålet är tjänsteresor.
          </note>
          <note>
            Nils Öberg
          </note>
          <note>
            3 § Svar på interpellationerna 2005/06:74 och 99 om det ökande
            våldet i Darfur
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <note>
            Fru talman! Birgitta Ohlsson har frågat mig vilka åtgärder jag
            avser att vidta för att få ett slut på det ökande våldet i Darfur
            och skydda den civila befolkningen samt vilka åtgärder jag avser
            att vidta för att försäkra att den specialdomstol som regimen
            tillsatt verkligen åtalar dem som gjort sig skyldiga till grova
            förbrytelser och folkmord. Gunilla Carlsson har frågat mig hur
            jag kommer att verka för att folkmordet i Darfur stoppas. Jag
            besvarar interpellationerna i ett sammanhang.
          </note>
          <note>
            Jag delar Birgitta Ohlssons och Gunilla Carlssons oro över att
            situationen i Darfur alltjämt är mycket svår för stora delar av
            befolkningen. Samtidigt är det i dag en grundläggande skillnad
            mot situationen för drygt två år sedan då konflikten i Darfur
            rasade som värst. Den akuta konfliktsituationen som rådde då med
            massiva och omfattande mord, övergrepp och attacker mot byar ser
            vi inte längre. Detta beror både på påtryckningar från det internationella
            samfundet och Afrikanska unionens styrkor på marken. AU har genom
            att bevaka det humanitära vapenstilleståndsavtalet kunnat förhindra
            förestående attacker och övergrepp. Bland annat genomförs regelbundet
            konvojer för att skydda särskilt utsatta grupper, såsom kvinnor
            som rör sig utanför flyktinglägren.
          </note>
          <note>
            Att den positiva utvecklingen på marken bryts genom nya attacker
            och brott mot vapenvilan är oacceptabelt. Den senaste tiden har
            dessutom även internationella hjälporganisationer och Afrikanska
            unionens styrkor blivit föremål för attacker.
          </note>
          <note>
            Det internationella samfundet måste fortsätta att sätta press
            på parterna i konflikten att ta sitt ansvar och vända denna utveckling.
            Sudans regering har ett särskilt åtagande att avväpna janjawidmilisen.
          </note>
          <note>
            Sverige ökar ansträngningarna för Darfur inom flera olika områden.
          </note>
          <note>
            Det är helt avgörande med en politisk uppgörelse mellan parterna
            i konflikten genom de pågående fredsförhandlingarna. Sverige bidrar
            med en erfaren diplomat till EU:s medlingsteam och ökar nu stödet
            till förhandlingarna med 5 miljoner kronor.
          </note>
          <note>
            Sverige deltar i dag i EU:s stödinsats till AU:s insats i Darfur
            med bland annat militära och polisiära experter. Vi skickar nu
            ytterligare poliser till Darfur. Dessutom avsätts 5 miljoner kronor
            i stöd direkt till Afrikanska unionens insats. Sverige var drivande
            bakom beslutet att ytterligare 70 miljoner euro nu tilldelas AU:s
            insats i Darfur från EU:s fredsfacilitet, som därigenom står för
            merparten av finansieringen av AU:s insats.
          </note>
          <note>
            FN och säkerhetsrådet har ett särskilt ansvar för situationen
            i Darfur. FN bör fortsätta att öka sitt stöd till AU:s insats
            i Darfur, inklusive genom FN-missionen i södra Sudan. EU:s militära
            och civila stödinsatser omfattar bland annat lufttransporter,
            utrustning, utbildningsinsatser, militära experter och polisrådgivare.
            Det förs i dag diskussioner med AU om hur EU bäst ytterligare
            kan stödja AU:s insats. Givet att AU eller FN efterfrågar ett
            sådant bidrag ser Sverige positivt på att EU utökar sin militära
            närvaro i Darfur inom ramen för AU:s insats eller en utökad FN-insats.
          </note>
          <note>
            Sverige gör också en särskild satsning för kvinnors situation
            mot bakgrund av de fasansfulla kränkningarna och sexuella övergreppen
            mot kvinnor i Darfur. 5 miljoner kronor kommer att avsättas för
            att stärka AU-insatsens kontor för mänskliga rättigheter och genderfrågor.
            Sveriges samlade bistånd till Sudan och Darfur kommer i år att
            uppgå till över 250 miljoner kronor.
          </note>
          <note>
            Lagföring och motverkande av straffriheten är avgörande för att
            få bukt med övergreppen. Huruvida det är fråga om folkmord i strikt
            juridisk mening för vilket krävs en avsikt att förgöra en viss
            befolkningsgrupp är för närvarande föremål för bedömning i Internationella
            brottmålsdomstolen (ICC). Sverige och EU agerade pådrivande för
            säkerhetsrådets beslut att hänskjuta situationen i Darfur till
            Internationella brottmålsdomstolen. Domstolen har inlett sitt
            arbete. Samtidigt är ett väl fungerande nationellt rättsväsende
            avgörande för att åtala de personer som står bakom övergreppen
            i Darfur. Domstolen måste få stöd från det internationella samfundet
            med att upprätta en verksamhet förenlig med internationella normer.
          </note>
          <note>
            För att ytterligare stärka det svenska engagemanget i en av Afrikas
            mest konflikttyngda regioner kommer regeringen att utse en särskild
            rådgivare för Afrikas horn.
          </note>
          <note type="speaker">
            Anf. 2 BIRGITTA OHLSSON (fp):
          </note>
          <note>
            Fru talman! Jag vill inleda med att tacka utrikesministern för
            hennes svar. Jag instämmer på en del punkter. Liksom utrikesministern
            tycker jag att det är glädjande att konflikten i södra delen av
            Sudan verkar ha gått mot en lugnare situation. Det är också glädjande
            att svenskt bistånd har ökat något till denna konfliktfyllda region
            i världen.
          </note>
          <note>
            Jag vet inte riktigt om jag som liksom utrikesministern också
            har besökt Darfur håller med om att situationen, verklighetsbeskrivningen,
            har blivit så pass mycket bättre. Jag kan ta några axplock av
            nyheter om vad som har hänt under hösten i Darfur, denna västra
            del av Sudan med en yta lika stor som Frankrike.
          </note>
          <note>
            I slutet av oktober kunde vi läsa att FN-tjänstemän uppgivit
            att 34 hjälparbetare tagits som gisslan i Darfur i närheten av
            Kalmalägret i Nyala, huvudstaden i södra delen av Darfur. Vi kunde
            läsa att i västra Darfur i Sudan, vid el-Geneina, ett flyktingläger
            jag själv har besökt nära gränsen till Tchad, får 75 000 människor
            inte längre någon hjälp på grund av de ständiga överfall som sker.
            Det är banditer som överfaller hjälptransporter. Hjälparbetare
            blir knivhuggna, slagna och piskade. Även våldtäkter mot kvinnor
            har förekommit. Det här redovisar olika FN-tjänstemän.
          </note>
          <note>
            I dag finns nära 11 000 hjälparbetare från humanitära organisationer
            som verkar i Darfur. Häromveckan varnade Jan Egeland, FN:s norske
            samordnare av katastrofhjälpen, att FN kan tvingas dra sig ur
            Darfur om våldet fortsätter att trappas upp. Jag undrar om utrikesministern
            verkligen tycker att utvecklingen har blivit så pass mycket bättre.
            Det kanske inte är samma akuta folkmord som vi såg för något år
            sedan, men terrorn fortsätter. För människorna ute på fältet är
            svälten total, och lidandet och förtrycket är totalt. Andelen
            döda har ökat. Andelen fördrivna är fortfarande kompakt. Hur har
            utrikesministern tänkt att alla dessa människor ska ta sig tillbaka
            till sina hembyar när konflikten är avslutad?
          </note>
          <note>
            Jag skulle vilja få ännu en beskrivning av utrikesministern om
            situationen, om våldet verkligen har minskat som du tog upp i
            ditt första inlägg. Jag instämmer inte i den förklaringen. Jag
            kommer i nästa inlägg att gå vidare på den specialdomstol vad
            gäller folkmordet som Sudans egen diktaturregering tar hand om.
          </note>
          <note>
            Anf. 3 GUNILLA CARLSSON i Tyresö (m):
          </note>
          <note>
            Fru talman! Jag tackar utrikesministern för svaret på interpellationen.
          </note>
          <note>
            Sverige ska ha ett starkt och trovärdigt engagemang för världens
            utsatta människor. Vi har gjort mycket. År 2004 hölls i Stockholm
            en stor internationell konferens om prevention mot folkmord. Vi
            har en tidigare statsminister som har utrett och konstaterat det
            omfattande folkmord som skedde i Rwanda för ett antal år sedan.
            Vi har många gånger sagt: Aldrig mer.
          </note>
          <note>
            Det är i det ljuset man ska se oppositionens stora oro över hur
            det ser ut just nu i Darfur.
          </note>
          <note>
            Birgitta Ohlsson har tydligt visat att situationen är ytterst
            allvarlig och att det finns anledning att lite grann ifrågasätta
            den ljusning som utrikesministern ändå ger uttryck för. Situationen
            är fortfarande mycket allvarlig, och vi har tyckt att det har
            varit väldigt viktigt att diskutera huruvida det föreligger ett
            folkmord eller inte.
          </note>
          <note>
            Det är kanske rimligt att säga att vi nu ska hänföra detta till
            internationell domstol och diskutera det rent legalt. Men jag
            tror också att det är viktigt att man kallar saker vid dess rätta
            namn, att vi som politiker kan hävda att det faktiskt pågår den
            typen av grova övergrepp som gör att vi har skyldighet att ingripa.
            Utrikesministern har själv i en tidigare interpellationsdebatt
            medgivit att det pågår mord på folk i Darfur.
          </note>
          <note>
            Jag tyckte att det var starkt av statsministern när han i samband
            med regeringsförklaringen sade att det pågår ett folkmord i Darfur.
            Vi var nog många som trodde att detta också skulle få efterföljare.
          </note>
          <note>
            Några veckor senare inledde vår statsminister FN:s stora toppmöte
            då man firade FN 60 år och också diskuterade hur man skulle kunna
            gå vidare. En av de absolut viktigaste frågorna där världens utsatta
            måste kunna lita på oss handlar om hur FN kan agera.
          </note>
          <note>
            När vår statsminister stod här och talade om folkmord hade vi
            hoppats att han inför världens ledare skulle påtala ett av de
            grövsta övergrepp som sker just nu, övergreppet mot utsatta människor
            i Darfur. Men han valde att inte säga någonting.
          </note>
          <note>
            Jag vill fråga utrikesministern hur det kommer sig att statsministern
            inte följer upp regeringsförklaringen och varför han på FN-toppmötet
            valde att inte nämna de övergrepp som nu sker i Darfur.
          </note>
          <note type="speaker">
            Anf. 4 Utrikesminister LAILA FREIVALDS (s):
          </note>
          <note>
            Fru talman! Som jag sade i mitt svar är det i dag en grundläggande
            skillnad mot situationen för drygt två år sedan då konflikten
            i Darfur rasade som värst. Då var det fråga om massmord som man
            i allmänna ordalag mycket väl kan kalla för folkmord även om det
            inte uppfyller kriterierna i konventionen om folkmord.
          </note>
          <note>
            Den akuta konfliktsituation som då rådde är i dag inte längre
            för handen. Det är Afrikanska unionen som har förhindrat många
            förestående attacker och övergrepp. Samtidigt är som jag sade
            upptrappningen av det våld som vi har sett under den senaste tiden
            återigen oroande. Hjälporganisationer kan hindras att utföra sina
            humanitära insatser, och det är också oerhört oroande.
          </note>
          <note>
            De övergrepp som sker utförs fortfarande både av rebellgrupperna
            och av janjawidmilisen som ju inte har avväpnats och som fortfarande
            inte står under tydlig regeringskontroll. Den kanske till och
            med fortfarande får stöd av regeringen. Det är fortfarande en
            allvarlig situation även om den är annorlunda än den var när diskussionen
            om folkmord uppstod.
          </note>
          <note>
            Gunilla Carlsson tar upp frågan om vad man ska kalla de fruktansvärda
            övergrepp som har skett i Darfur. Situationen är ju den att det
            finns en särskild juridisk definition av folkmord. Vi vet inte
            huruvida de fruktansvärda övergreppen i Darfur går under den beteckningen.
          </note>
          <note>
            Men Gunilla Carlsson har fullständigt fel när hon utgår ifrån
            att det krävs att vi säger att det är ett folkmord, alltså att
            man ska uppfylla kriterierna i definitionen av folkmord, för att
            vi ska ha skyldighet att ingripa. Så är det givetvis inte. Vi
            har en skyldighet att ingripa när det sker övergrepp på civilbefolkningen
            såsom det har skett och sker i Darfur.
          </note>
          <note>
            Det var en av FN-toppmötets stora framgångar, anser jag, att
            världens alla ledare enade sig om denna skyldighet. Om en regering
            inte uppfyller sin skyldighet att skydda sin civilbefolkning mot
            övergrepp av detta slag är det en skyldighet för det internationella
            samfundet att ingripa. Det är också en uppfattning som Sverige
            har hävdat i alla sammanhang. Statsministern och jag har uttalat
            detta i många sammanhang.
          </note>
          <note>
            Efter toppmötet när världens ledare enade sig om denna skyldighet
            tror jag inte att det råder någon tvekan om det längre. Vi kan
            lämna diskussionen om vad vi ska kalla de övergrepp som sker.
            Skyldigheten att skydda civila finns där.
          </note>
          <note type="speaker">
            Anf. 5 BIRGITTA OHLSSON (fp):
          </note>
          <note>
            Fru talman! Jag tänker nu gå in på den andra delen av min fråga
            till utrikesminister Laila Freivalds. Det gäller just den specialdomstol
            som Sudans regering har inrättat.
          </note>
          <note>
            Jag håller med Gunilla Carlsson från Moderaterna om att den här
            frågan måste höjas upp på agendan. Det här är definitivt ett fall
            för ICC, den internationella brottmålsdomstolen. Det är definitivt
            ett fall på den nivån.
          </note>
          <note>
            Utrikesminister Laila Freivalds tog upp i sitt svar att även
            om du, till skillnad från oss, har haft svårt att ta ordet folkmord
            i din mun när det gäller konflikten i Darfur talar du om skyldigheten
            att ingripa som numera är bekräftad på internationell nivå. Men
            tycker du då att vi har ingripit tillräckligt bra?
          </note>
          <note>
            Vi är alla medvetna om att den lilla styrka från Afrikanska unionen
            som nu verkar i Darfur knappt är beväpnad över huvud taget. Det
            har också skett flera övergrepp mot deras soldater. De har inte
            kunnat försvara sig tillräckligt.
          </note>
          <note>
            Vi har sett olika överfall. I början av september stoppades en
            kolonn som skulle skyddas av Afrikanska unionen. De hade 22 hjälparbetare.
            Kvinnor kläddes av nakna och piskades. Afrikanske unionen kunde
            inte ens skydda en sådan kolonn, och det är ju ganska sorgligt.
          </note>
          <note>
            Jag undrar också om utrikesministern kan utveckla sin syn på
            den specialdomstol i Darfur som den egna diktaturregimen har inrättat.
            Jag tycker personligen att det är ganska smaklöst att en regim
            som själv har tagit aktiv del i folkmord och understött janjawidmilisen
            som har ägnat sig åt massvåldtäkt av kvinnor och brutala avrättningar
            av människor, att en regim som militärt och finansiellt har understött
            denna milis själv sedan ska utreda dessa brott. Det är väl jäv
            om något när bödlarna ska utreda de egna dåden. Det är ganska
            smaklöst och väldigt obehagligt.
          </note>
          <note>
            Vi vet att Sudans regering, som vi förhandlar med på den här
            punkten, inte handlar om några Nelson Mandela, utan det handlar
            om president Hassan al-Bashir som leder ett land där människor
            inte får tycka, tänka och tro fritt, där man avrättar oliktänkande
            på löpande band. Jag undrar om utrikesministern verkligen kan
            ha så högt förtroende för den specialdomstol som Sudans egen regering
            styr.
          </note>
          <note>
            Jag skulle vilja ha ett konkret svar på frågan: Tycker utrikesministern
            att omvärlden har gjort tillräckligt för de massvåldtagna kvinnorna
            i Darfur, för alla tusentals människor som har dött, för alla
            som svälter på grund av den här katastrofen? Har vi gjort tillräckligt
            genom att låta Afrikanska unionens få tusentals soldater, knappt
            beväpnade, ta hand om en yta som är lika stor som Frankrike?
          </note>
          <note>
            Anf. 6 GUNILLA CARLSSON i Tyresö (m):
          </note>
          <note>
            Fru talman! Egentligen skulle det räcka med att instämma i de
            frågor som Birgitta Ohlsson ställer. Det är just det här som det
            handlar om. Vi vill få upp frågan på dagordningen genom att visa
            att allvaret är stort för utsatta människor.
          </note>
          <note>
            Om man går in på FN:s nyhetsservice vecka för vecka får man en
            lite annan bild än den som utrikesministern i dag försöker att
            ge sken av. Man varnar för att det varje månad dör 5 000 personer
            varav de allra flesta är civila. International Crisis Group säger
            att det är en humanitär tragedi som vi just nu bevittnar i Darfur
            och Sudan.
          </note>
          <note>
            Det är därför som vi vänder oss emot beskrivningen att det tillfälligtvis
            har blivit bättre. Detta har pågått under en lång tid, och man
            har haft oerhört mycket förtroende för Afrikanska unionen medan
            den har försökt att bygga upp sin egen kapacitet.
          </note>
          <note>
            Jag tycker att det har varit ett svek att placera ansvaret enbart
            på Afrikanska unionen och själv bidra bara med viss expertis.
            Om vi nu har en skyldighet att skydda, vilket toppmötet definierade
            men vår statsminister valde att inte nämna Darfur som det absolut
            tydligaste exemplet på det som vi i dag har skyldighet att skydda
            kan jag bara konstatera att det görs alldeles för lite, även om
            EU och Sverige försöker. Vi från oppositionen vill inte återigen
            vara med om att man i efterhand konstaterar att omfattande kränkningar
            och folkmord har skett och att vi andra inte gjorde tillräckligt
            medan tid var.
          </note>
          <note>
            Därför undrar jag igen om utrikesministern kan svara på hur det
            kommer sig att statsministern när han här säger att det pågår
            ett folkmord i Darfur inte valde att fortsätta den argumentationen
            vid FN:s toppmöte.
          </note>
          <note type="speaker">
            Anf. 7 Utrikesminister LAILA FREIVALDS (s):
          </note>
          <note>
            Fru talman! Att beivra de brott som har begåtts i Darfur är en
            oerhört angelägen fråga. Regeringen var mycket aktiv i att få
            FN:s säkerhetsråd att besluta om att hänskjuta frågan om lagföring
            för brott mot internationell humanitär rätt och mänskliga rättigheter
            till den internationella brottmålsdomstolen.
          </note>
          <note>
            Domstolen genomför för närvarande en förundersökning om situationen
            i Darfur. Sverige är behjälpligt i det arbetet. Domstolen har
            ännu inte formellt begärt samarbete från Sudan, men domstolen
            avser att inom kort göra en sådan framställan. Domstolens förhandlingsinformation
            indikerar att Sudan kommer att samarbeta med domstolen.
          </note>
          <note>
            Tanken med den internationella brottmålsdomstolen är ju att den
            ska träda in när ett land inte självt klarar att göra det som
            det måste göra. Som jag sade i mitt svar krävs det att man bygger
            upp ett rättsväsende i Sudan som kan hantera de här frågorna.
          </note>
          <note>
            Det arbete som domstolen har inlett är ett tydligt budskap till
            förövarna av liknande internationella brott världen över att det
            inte finns någon straffrihet för den här typen av brott. Det är
            vår förhoppning att beslutet ska bidra till en fredlig lösning
            av konflikten i Darfur.
          </note>
          <note>
            Jag vill understryka att även om vi kan diskutera huruvida det
            internationella samfundet gjorde tillräckligt när folkmordet pågick
            i Darfur är den viktigaste frågan just nu att säkerställa att
            det blir en hållbar fred.
          </note>
          <note>
            Jag är lite förvånad över att Birgitta Ohlsson och Gunilla Carlsson
            inte alls uppehåller sig vid det omfattande arbete som pågår när
            det gäller att skapa förutsättningar för en fred i området. Det
            är trots allt det det handlar om. Vi skapar inte fred med militära
            medel. Vi måste få parterna i konflikten att sluta fred. Sedan
            måste man finnas på plats för att säkerställa att freden håller.
          </note>
          <note>
            Det arbetet pågår nu intensivt. På torsdag inleds nya förhandlingar.
            EU kommer i det sammanhanget att uttala EU:s stora påtryckning
            och stöd för att förhandlingarna ska leda till en överenskommelse
            som ger underlag för att skapa en fredlig lösning.
          </note>
          <note>
            Sedan återstår det ohyggliga arbetet med att skapa förhållanden
            för de människor som befinner sig i flykt. Det är miljoner människor
            som har fått lämna sina byar, och vi ska skapa förutsättningar
            för dem att återvända till sina områden.
          </note>
          <note>
            När det gäller på vilket sätt det internationella samfundet ingrep
            fanns det en total enighet i FN:s säkerhetsråd och en uttrycklig
            önskan från Afrikanska unionen att vara den som tog ansvar för
            de internationella insatserna. Det ställde naturligtvis samtidigt
            krav på oss andra att säkerställa att Afrikanska unionen hade
            möjlighet att genomföra och ta ansvar för det arbete de har utfört.
          </note>
          <note>
            Över 7 000 man från Afrikanska unionen, plus internationella
            experter, logistikstöd, transportstöd och finansiering har naturligtvis
            inneburit att det akuta läge som fanns för några år sedan har
            brutits. Arbetet är inte avslutat. Det behövs fortfarande ett
            stort engagemang.
          </note>
          <note>
            Det är ingenting att skratta åt, Birgitta Ohlsson och Gunilla
            Carlsson.
          </note>
          <note type="speaker">
            Anf. 8 BIRGITTA OHLSSON (fp):
          </note>
          <note>
            Fru talman! Nej, vi skrattar inte åt den här konflikten. Det
            är ju tack vare Gunilla Carlsson och mig som den här frågan över
            huvud taget kommer upp och blir en debatt i Sveriges riksdag.
            Vår entusiasm för att lyfta upp frågan och statuera att detta
            är ett folkmord är nog större än hos de flesta socialdemokratiska
            ministrar.
          </note>
          <note>
            Vi återgår till den specialdomstol som Sudan har arrangerat.
            Där ska Sudans regering som själv är delaktig i folkmordet försöka
            bygga upp något slags rättssystem. Det är i sig väldigt osmakligt.
            Det har redan blivit utdömt av flera FN-tjänstemän. Man har sett
            att det inte leder till någonting.
          </note>
          <note>
            De människor som har fångats in och som ska dömas i den här specialdomstolen
            har gjort kriminella aktiviteter som inte har haft med folkmordet
            i Darfur att göra. Både Human Rights Watch och Amnesty International
            vittnar om att man har plockat in brottslingar som har gjort andra
            kriminella aktiviteter som inte har varit kopplade till folkmordet.
            Det visar vilken oseriös nivå den här domstolen ligger på.
          </note>
          <note>
            Diplomati i alla ära det är väldigt viktigt och ska alltid vara
            den första instansen i en dialog med olika regimer men ibland
            måste man använda sig av våld och militära insatser för att stoppa
            övergrepp på enskilda människor.
          </note>
          <note>
            Jag tycker att det är så tråkigt med de begrepp som vi åter och
            återigen får höra i debatten om att man ska uppfylla FN-resolutioner.
            Det har blivit något slags FN:s nyspråk för mer död och lidande
            för enskilda människor ute på fältet.
          </note>
          <note>
            Om Afrikanska unionen inte klarar sina uppgifter fullt ut och
            människor fortsätter att dö, förtryckas och förföljas måste ju
            resten av omvärlden ta ett ansvar. Afrikanska unionen har sträckt
            ut en hand till Nato för att få hjälp med logistik.
          </note>
          <note>
            Jag är rädd att när vi tittar i backspegeln på folkmordet i Darfur
            kommer många av oss att behöva skämmas lika mycket som vi gjorde
            när vi diskuterade Rwanda, Srebrenica, Halabja och andra mord
            av folk.
          </note>
          <note>
            Anf. 9 GUNILLA CARLSSON i Tyresö (m):
          </note>
          <note>
            Fru talman! Om man ska titta framåt får man konstatera att vi
            talar om hittills ungefär 180 000 döda, mer än 2 miljoner fördrivna.
            Att vi så tydligt driver den här frågan är för att kunna visa
            vad som är rätt och fel och var vi har våra sympatier.
          </note>
          <note>
            Jag tycker att frågan om Darfur återigen alldeles för mycket
            har präglats av att det internationella samfundet inte förmår
            agera i tid, att det finns en undfallenhet även mot Afrikanska
            unionen, men också mot regimen som har gjort att insatser har
            fördröjts. När vi nu gör insatser för att skapa förutsättningar
            för fred bidrar Sverige med skickliga personer, men bara ett fåtal.
          </note>
          <note>
            Fortsatt dör uppemot 5 000 civila varje månad. Fortfarande pågår
            vad jag vill kalla ett folkmord. Fortfarande är det något som
            jag inte kan acceptera. Därför tänker vi från oppositionens sida
            fortsätta att driva den här frågan. Det får inte räcka med att
            man bara vill understödja och försöka genom diplomati.
          </note>
          <note>
            Man måste också, som Birgitta Ohlsson säger, vara beredd att
            gå in och säga vad som är rätt och fel, och det måste finnas en
            beredskap.
          </note>
          <note>
            Därför tycker jag att det är synd att Sverige som har ett högt
            anseende och ett starkt engagemang för de här frågorna inte har
            drivit på ännu tydligare. Vi har folkmordskonferenser och till
            och med en statsminister som kallar det för folkmord. Det är synd
            att vi inte oftare hörs i debatten utan i stället får interna
            gräl här i riksdagens sal, när vi alla vill ha samma ambition,
            nämligen att stoppa folkmordet i Darfur och se till att träda
            till utsatta människors hjälp.
          </note>
          <note>
            Jag tror att Sverige har goda förutsättningar att bidra till
            fred, men då måste vi också ha möjlighet att inte bara sända experter
            utan på sikt bevara internationella fredskårer och annat som gör
            att vi på plats hjälper till att skilja stridande människor åt.
            Där har Birgitta Ohlsson och jag en mycket tydligare politik än
            den socialdemokratiska regeringen.
          </note>
          <note type="speaker">
            Anf. 10 Utrikesminister LAILA FREIVALDS (s):
          </note>
          <note>
            Fru talman! Det är viktigt att den här typen av konflikter ute
            i världen uppmärksammas också i den svenska riksdagen. Jag är
            tacksam för att Birgitta Ohlsson och Gunilla Carlsson tar upp
            detta i en interpellation eftersom det ger mig möjlighet att redovisa
            det arbete som Sveriges regering lägger ned i den här konflikten
            och det arbete vi bedriver i internationella organisationer.
          </note>
          <note>
            Med all respekt för den svenska riksdagens betydelse måste jag
            ändå säga att den stora debatten förs i internationella forum.
            Där är Sverige representerat och aktivt pådrivande. Där förs debatten
            varje gång EU:s utrikesministrar möts. Den förs i FN:s generalförsamling.
            Den förs i FN:s säkerhetsråd. Överallt hörs Sveriges röst.
          </note>
          <note>
            Sverige är en viktig pådrivande faktor i det här sammanhanget.
            Vi har från början hävdat att här behövs internationella insatser
            av stor omfattning. Vi kan inte besluta hur det ska ske. Det sker
            i internationella forum. Som jag nämnde fanns det en internationell
            enighet när AU ställde upp och ville vara den som tog ansvaret
            för att stävja den här konflikten.
          </note>
          <note>
            Vårt ansvar var att ge Afrikanska unionen det understöd som den
            behöver. Vi anser fortfarande att mera av det stödet behövs.
          </note>
          <note>
            Jag nämnde vilka ytterligare insatser Sverige för egen del kommer
            att göra. Vi har drivit på att EU ytterligare bidrar med resurser
            i form av både pengar, expertis och mannar av olika slag. Fram
            till dess att Afrikanska unionen eller det internationella samfundet
            beslutar något annat är det den här vägen vi har att gå. Sverige
            är en starkt pådrivande röst för att säkerställa att det internationella
            samfundet inte sackar efter och mister intresset för en fortfarande
            allvarlig pågående konflikt.
          </note>
          <note>
            Det svenska engagemanget är mycket stort både när det gäller
            att skapa förutsättningar för fred och att ge hjälp till de människor
            som är drabbade. Försök inte att förringa Sveriges roll i detta
            sammanhang!
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2005/06:85 om arbetspendling på järnväg
          </note>
          <note type="speaker">
            Anf. 11 Statsrådet ULRICA MESSING (s):
          </note>
          <note>
            Fru talman! Per Westerberg har ställt två frågor till mig:
          </note>
          <note>
            När det gäller den första frågan vill jag börja med att göra
            ett tillrättaläggande. Regeringens beslut om det så kallade Trollhättepaketet
            innebar för järnvägens del att Triangelspåret vid Marieholm i
            Göteborg tidigarelades till år 2005. Banverket gjorde bedömningen
            att detta objekt kunde inrymmas i Banverkets befintliga ramar.
            Inga järnvägsprojekt har alltså senarelagts eller utgått ur banhållningsplanen
            på grund av Trollhättepaketet.
          </note>
          <note>
            Jag utgår ifrån att det är Gnesta station Per Westerberg har
            i åtanke när han frågar om regionaltågstationer. Gnesta är en
            ort där många är beroende av en väl fungerande kollektivtrafik
            eftersom många arbetar någon annanstans i länet eller regionen.
            Utbyggnaden av Gnesta station innebär att regionaltågen som går
            mellan Hallsberg och Stockholm kommer att kunna stanna även i
            Gnesta. I Banverkets ursprungliga förslag till banhållningsplan
            var byggstarten planerad till 20102015. Regeringen beslutade att
            tidigarelägga byggstarten till 20042006. Skälet är just att den
            är ett led i att utveckla den regionala tågtrafiken i Sörmland
            och dess koppling till övriga Mälardalen.
          </note>
          <note>
            Banverket hade hoppats kunna starta ombyggnaden redan 2005. Efter
            stormen Gudrun beslutade regeringen att omprioritera medel från
            Banverkets budget till förmån för åtgärder som kunde lindra stormens
            skadeverkningar. Medel fördes också över till Rikstrafiken. Totalt
            omfördelades 219 miljoner kronor på tilläggsbudgeten i samband
            med vårpropositionen. I det sammanhanget gjorde Banverket bedömningen
            att en del av de byggstarter som planerades under 2005 måste skjutas
            fram, däribland regionaltågstationen i Gnesta. Byggstarten kommer
            nu att ske 2006, vilket alltså är helt i enlighet med regeringens
            beslut om banhållningsplanen.
          </note>
          <note>
            Nu till frågan om Ostlänken. Jag delar Per Westerbergs uppfattning
            att Ostlänken är väsentlig för arbetspendlingen och för att knyta
            ihop två stora arbetsmarknadsregioner. En första etapp av Ostlänken
            är planerad att starta under perioden 20102015. Banverket har
            påbörjat den fysiska planeringsprocessen och kommer att ha en
            järnvägsutredning klar under 2007. I Näringsdepartementet pågår
            nu arbete med att utforma ett uppdrag till en förhandlingsman
            som, tillsammans med regionala intressenter, ska titta på om det
            finns förutsättningar att tidigarelägga Ostlänken. Så snart detta
            arbete är klart avser jag att tillsätta en förhandlingsman.
          </note>
          <note type="speaker">
            Anf. 12 Förste vice talman PER WESTERBERG (m):
          </note>
          <note>
            Fru talman! Jag tackar statsrådet för ett i huvudsak mycket positivt
            svar. Skälet till interpellationen är naturligtvis att Sörmland
            är ett ganska utsatt län trots att det ligger väldigt nära starka
            regioner. Det är ett län dominerat av stålindustri och textilindustri.
            Även en del angränsande områden har haft ganska stora sysselsättningsproblem
            under senare tid. Exemplet med Svealandsbanan, Mälarbanan och
            Eskilstuna, en ort som kanske hade den sämsta utvecklingen under
            20 års tid jämfört med hela landet innan järnvägen och universitetet,
            eller rättare sagt högskolan, kom till kommunen, visar väldigt
            tydligt att arbetspendlingen kanske är den bästa arbetsförmedling
            man kan få i utsatta regioner. Sörmland har den lägsta bruttoregionprodukten
            i Sverige. Man kan säga att det är det fattigaste länet kanske
            något oegentligt, men det ligger ändå en hel del sanning i det.
          </note>
          <note>
            Vi har även problem, inte bara i Katrineholm, med exceptionellt
            stora nedläggningar, en friställning av arbetskraft som inte har
            så alldeles lätt att få nya jobb i vart fall inte inom närområdet.
            Alternativet är många gånger långtidsarbetslöshet eller arbetspendling
            för hela eller delar av hushållen. Vi har sett problemen i Norrköping,
            som även är berört i det här sammanhanget. Också där har vi haft
            stora nedläggningar och stora sysselsättningsproblem.
          </note>
          <note>
            Jag kan bara se att pendlingen därmed är central. Jag själv pendlar
            sedan 20 år tillbaka mellan Nyköping och Stockholm och kan notera
            att de väldigt många unga människor som pendlar med 6.15-tåget
            ofta förklarar: Vi har inte råd att bo i Stockholmsområdet men
            vi måste pendla, för det är där arbetstillfällena finns. Därmed
            är detta naturligtvis en oerhört viktig del för att kunna få en
            fungerande arbetsmarknad, i synnerhet för unga människor som vill
            ha arbete men inte alltid kan betala de priser som finns häruppe.
          </note>
          <note>
            Ostlänken är därför viktig för en bättre arbetspendling. Den
            är också viktig för den flygplats som nu expanderar kraftigt utanför
            Nyköping, med två miljoner passagerare och väldigt många nya arbetstillfällen.
            Den innebär också en ganska stor belastning på miljön och trafiksäkerheten.
            Det handlar ju huvudsakligen om passagerare som småföretagare
            och någon form av reguljärcharter med stor betydelse för både
            svensk och utländsk turism. Att kunna få över dem på järnväg skulle
            ge mycket stora samhälleliga vinster.
          </note>
          <note>
            När det gäller Gnesta och den så kallade Sörmlandspilen är jag
            helt övertygad, även där, om att den bästa arbetsförmedlingen
            för Gnesta är en regionaltågstation. Vi har nyligen sett effekterna
            i Vingåker. Det var stora nedläggningar inom tekoindustrin i Vingåker.
            Vi kan se en kraftigt ökande arbetspendling från orten. Därmed
            har boendet på orten kunnat behållas, och därmed har det blivit
            mycket mindre problem med den omställning man har tvingats gå
            igenom.
          </note>
          <note>
            Till sist vill jag tolka statsrådet. Innebär statsrådets svar
            att Gnestas kommunpolitiker kan räkna med att det blir en regionaltågstation
            där under 2006? Jag tror att det vore en väldigt stor lättnad
            för arbetsmarknaden i hela mellersta delen av Sörmland om så blir
            fallet.
          </note>
          <note>
            När det gäller Ostlänken skulle jag gärna vilja fråga statsrådet:
            Innebär svaret att vi kan hoppas att före jul få en förhandlingsman?
            Ambitionen i regionen är entydig: att försöka få i gång ett bygge
            2010 som skulle kunna ansluta till tredje spåret i Stockholm och
            därmed minska arbetslöshetsproblemen samt förbättra för arbetspendlingen,
            i synnerhet för många unga.
          </note>
          <note type="speaker">
            Anf. 13 Statsrådet ULRICA MESSING (s):
          </note>
          <note>
            Fru talman! Jag skulle vilja börja med att instämma i mycket
            av Per Westerbergs egen beskrivning av hur viktig infrastrukturen,
            och kanske inte minst järnvägen, är för att knyta ihop delar av
            vårt stora land och göra det lite rundare och lite mindre. Vi
            ser ju väldigt många bra exempel på hur pendlingsmöjligheterna
            ökar när vi har bundit ihop större orter med mindre orter. Därför
            är jag glad över den ljusa beskrivningen och den viktiga bild
            som Per Westerberg ger av just fortsatta investeringar i järnvägstrafiken,
            inte minst i och omkring Mälardalen, där det bor väldigt många
            människor. Det arbetet ska alltså fortsätta med stor intensitet.
          </note>
          <note>
            Per Westerberg ställer två konkreta frågor. På frågan om politiker
            och näringsidkare i Gnesta kan förvänta sig en byggstart av regionaltågstationen
            under 2006 är mitt svar ja. Jag ser i dagsläget inga skäl till
            att det inte skulle bli så, och jag kommer själv att lägga ned
            både tid och engagemang för att vi ska lyckas med det. Jag vet
            att det här bygget är oerhört viktigt för att öka förutsättningarna
            för arbetsmarknadspendling.
          </note>
          <note>
            Jag är också mycket optimistisk om att kunna fatta beslut om
            en förhandlingsman eller förhandlingskvinna på regeringens sammanträde
            innan jul. Vi har haft långtgående diskussioner där vi bland annat
            har suttit ned med företrädare för länet självt för att diskutera
            vilka möjligheter man ser att skynda på det här arbetet och vilka
            viktiga frågor vi gemensamt kan ta ställning till. Det gäller
            till exempel en sådan fråga som den Per Westerberg och jag har
            debatterat tidigare, nämligen frågan om huruvida järnvägen ska
            dras via Skavsta flygplats eller via Nyköpings tätort. Den typen
            av frågor tycker jag är utmärkta att diskutera med lokala och
            regionala representanter tillsammans med förhandlingsperson innan
            Banverket går in till regeringen med en tillåtlighetsprövning.
            Jag kommer också där att skynda på arbetet, och innan jul räknar
            jag som sagt med att regeringen fattar beslut.
          </note>
          <note type="speaker">
            Anf. 14 Förste vice talman PER WESTERBERG (m):
          </note>
          <note>
            Fru talman! Jag tackar för svaren. Jag tror att Gnesta kommer
            att uppmärksamma och vara väldigt nöjda med det svaret. Det har
            varit ett trauma kring regionaltågstationen. Det har funnits en
            historiskt sett, men inte under senare tid. Vi ser att det har
            skett en mycket kraftig ökning av arbetspendlingen, i synnerhet
            när vägnätet lämnar en del övrigt att önska och det egentligen
            inte är praktiskt möjligt att pendla några längre sträckor på
            väg. Det gäller till och från Gnestaområdet, men det gäller faktiskt
            även Katrineholm till stor del.
          </note>
          <note>
            När det gäller pendlingen på tågen är vi väl medvetna om en sak.
            Pendlar man med bil in till Stockholm är min erfarenhet att det
            i dag, med den trafiksituation som råder i Stockholm, tar drygt
            två timmar från min hemort, Nyköping, medan det tar en timme med
            tåg. Detta plus kostnadsaspekten gör att tåget är helt överlägset
            i fråga om arbetspendling i storstadsregionen. Dessutom är det
            kanske det enda möjliga ur trafiksäkerhetssynvinkel, till exempel
            när det gäller alla som jobbar på Huddinge sjukhus och arbetar
            mycket på obekväma tider och som kan sova på tåget.
          </note>
          <note>
            Jag vill gärna se denna förhandlingsman så snart som möjligt.
            Hela regionen ser nog detta som en av de största frågorna för
            regionens utveckling. Med tanke på den låga inkomstnivån, med
            tanke på den höga arbetslösheten och även med tanke på delar av
            näringslivet, inom textil och stål, som har en mycket utsatt struktur,
            innebär detta så att säga den bästa stötdämparen som man kan få
            på arbetsmarknaden för att kunna utjämna i fråga om sysselsättningsproblemen
            och kunna göra det på ett sådant sätt att det är möjligt att klara
            det långsiktigt.
          </note>
          <note>
            Sitter man någonstans i Sörmland och inte har någon farmor, mormor
            eller vad det nu kan vara i Stockholm som man kan övernatta hos
            eller så småningom ta över en hyreslägenhet från, är det nästan
            omöjligt att flytta till storstadsregionen, utan det handlar om
            att pendla.
          </note>
          <note>
            För mig är det därför viktigt att en förhandlingsman utses. Min
            uppfattning är ganska klar. Jag tror att både Nyköping och Skavsta
            behöver någon form av anslutning. Jag förstår väl om det inte
            kan bli stora stationer på bägge ställena. Det kommer det säkert
            inte att bli. Men det behövs anslutningar vid bägge, både för
            pendlarna och för de mycket stora passagerarströmmarna som i dag
            passerar Skavsta.
          </note>
          <note>
            Jag ser fram emot att vi får en förhandlingsman utsedd före jul.
            Jag tror att regionen, med det starka intresse som finns för dessa
            frågor, med stor kraft kommer att ställa upp för att försöka lösa
            de interna och regionala problemen.
          </note>
          <note type="speaker">
            Anf. 15 Statsrådet ULRICA MESSING (s):
          </note>
          <note>
            Fru talman! Jag ska vara mycket kortfattad. Det som Per Westerberg
            nu avslutar med att peka på, nämligen det starka stöd som finns
            lokalt och regionalt, är kanske det starkaste argumentet för att
            regeringen nu ska tillsätta en förhandlingsman och fundera över
            om vi kan göra något gemensamt för att skynda på utbyggnaden av
            ett viktigt stråk, för arbetspendling men också som en länk i
            trafiken mellan Stockholm och Malmö.
          </note>
          <note>
            Jag vill verkligen understryka att jag uppskattar att det finns
            idéer och tankar lokalt och regionalt. Och jag tycker att det
            är självklart att regeringen ska bygga vidare på det. Jag kommer
            därför att arbeta skyndsamt med just frågan om en förhandlingsman.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2005/06:13 om konkurrens inom flygledning
          </note>
          <note type="speaker">
            Anf. 16 Statsrådet ULRICA MESSING (s):
          </note>
          <note>
            Fru talman! Björn Hamilton har frågat vilka åtgärder jag avser
            att vidta för att öka konkurrensen vad gäller tillhandahållandet
            av flygledningstjänster.
          </note>
          <note>
            Frågan ställs mot bakgrund av att regeringen i en konkurrenspolitisk
            proposition från början av maj 2000 meddelade att den avsåg att
            utveckla konkurrensen vad gäller flygtrafiktjänsten. Regeringen
            avsåg bland annat att separera flygtrafiktjänsten från flygplatsverksamheten.
            Därför planerade regeringen att återkomma till riksdagen med ett
            förslag till ny organisation för Luftfartsverket.
          </note>
          <note>
            Ett förslag till delning av Luftfartsverket lämnades i 2004 års
            budgetproposition. Målsättningen var att skilja myndighetsverksamhet
            från producerande verksamhet. Därmed föreslog regeringen att driften
            av flygplatser och flygtrafiktjänst skulle behållas i samma organisation.
          </note>
          <note>
            Sedan den konkurrenspolitiska propositionen lades fram har regeringen
            inte återkommit specifikt till frågan om konkurrensvillkoren inom
            flygtrafiktjänsten. Därför tycker jag inte att det borde råda
            några tvivel om att det fortfarande är Luftfartsverket som enligt
            gällande regelverk är den som i första hand ska leverera flygtrafiktjänster
            i Sverige.
          </note>
          <note>
            Luftfartsverket kan, med stöd av luftfartslagen (6 kap. 3 §)
            och sin instruktion (1 §), överlåta åt annan att ombesörja flygtrafiktjänst.
            Det innebär alltså att det är Luftfartsverket som avgör om man
            vill delegera ansvaret för en viss tjänst till en annan aktör.
            Den här rätten uppkom ursprungligen bland annat av den anledningen
            att regeringen fann det önskvärt att Luftfartsverket skulle kunna
            anlita SMHI för flygvädertjänster som används i flygtrafiktjänsten.
          </note>
          <note>
            Jag inser att den nuvarande ordningen inte är lämplig om målet
            är att skapa goda förutsättningar för nya aktörer att ta sig in
            på marknaden för flygtrafiktjänster. Samtidigt finns ett flertal
            frågeställningar som behöver analyseras noga innan jag är beredd
            att ta beslut om eventuella förändringar till exempel i uppgiftsfördelningen
            mellan Luftfartsverket och Luftfartsstyrelsen.
          </note>
          <note>
            Därför kommer jag att ge Luftfartsstyrelsen i uppdrag att klargöra
            den nuvarande situationen ur juridisk, ekonomisk och teknisk synvinkel.
            Bland annat behöver vi få en klarare bild av vilka ansvarsförhållanden
            som gäller, vilka tjänster som skulle kunna överlåtas till annan
            part och hur det luftrum ska avgränsas där en annan lokal tjänsteleverantör
            än Luftfartsverket eventuellt skulle kunna utföra sitt jobb. Av
            erfarenhet vet vi att när en marknad ska öppnas för nya aktörer
            krävs ett regelverk för att lägga fast villkoren för den nya marknadssituationen.
            Det vill jag få en klar bild av innan regeringen tar ställning
            i frågan.
          </note>
          <note>
            Uppdraget till Luftfartsstyrelsen kommer att expedieras inom
            den närmaste framtiden, och jag räknar med att kunna återkomma
            med eventuella förslag under nästa år.
          </note>
          <note type="speaker">
            Anf. 17 BJÖRN HAMILTON (m):
          </note>
          <note>
            Fru talman! Jag tackar statsrådet för svaret. Det var ett förtydligande
            i en situation som har varit väldigt förvirrad under året. Varken
            våra statliga myndigheter, verk eller Näringsdepartementet har
            väl riktigt vetat vad som egentligen har gällt. Regeringen har
            faktiskt kommit med litet dubbla budskap.
          </note>
          <note>
            Jag ska gå tillbaka till den proposition från maj 2000 som statsrådet
            nämner, alltså för fem år sedan. Jag ska citera direkt ur propositionen
            eftersom jag tycker att det är en så fantastiskt bra text. Jag
            skulle faktiskt ha kunnat skriva den själv. Där skriver regeringen
            följande:
          </note>
          <note>
            Regeringen avser att utveckla konkurrensen vad gäller flygtrafiktjänsten
            och i samband med översynen har problemen med Luftfartsverkets
            monopolsituation uppmärksammats. Avgörande för en fungerande konkurrens
            inom flygtrafiktjänstområdet är att flygtrafiktjänsten separeras
            från Luftfartsverkets flygplatsverksamhet. Privata och kommunala
            flygplatser som konkurrerar med de flygplatser som Luftfartsverket
            driver skulle vid en separation inte behöva köpa flygplatstjänster
            från sin störste konkurrent. Vidare finns ett större incitament
            för de statliga flygplatserna att utnyttja den kommande konkurrensen
            på marknaden och anlita den leverantör som kan erbjuda den bästa
            kvalitet till bästa pris om flygtrafiktjänsten separeras från
            flygplatsverksamheten.
          </note>
          <note>
            Detta är ju kungsord. Det är ungefär som om en borgerlig regering
            hade skrivit propositionen.
          </note>
          <note>
            Detta hände år 2000. Varför har det inte hänt något sedan dess?
            Okej, vissa saker har hänt. Men just beträffande konkurrensutsättning
            av flygtrafiktjänsten har det inte hänt speciellt mycket.
          </note>
          <note>
            Sedan 2000 har, precis som statsrådet anger, Luftfartsverket
            delats upp i två myndigheter, Luftfartsverket och Luftfartsstyrelsen.
            Luftfartsverket ska i fortsättningen driva statens flygplatser
            och bedriva flygtrafiktjänst, och Luftfartsstyrelsen ska ta hand
            om de myndighetsuppgifter som tidigare låg hos Luftfartsverket.
            Luftfartsverket är ett affärsdrivande verk med uppgift att driva
            flygplatser och flygtrafiktjänst.
          </note>
          <note>
            Detta är vi alla överens om, och det var en väldigt bra reform
            som fick ett stort stöd här i riksdagen.
          </note>
          <note>
            Men, som sagt, jag anser att regeringen för länge sedan borde
            ha verkställt sitt initiativ att konkurrensutsätta Luftfartsverkets
            monopol vad gäller flygtrafiktjänsten. Där har man inte gjort
            någonting. Fördelarna med att konkurrensutsätta Luftfartsverkets
            monopol är flera. Jag kan bara återgå till ord från regeringen
            själv, nämligen att privata och kommunala flygplatser som konkurrerar
            med de flygplatser som Luftfartsverket driver inte skulle behöva
            köpa flygtrafiktjänster av sin störste konkurrent etcetera.
          </note>
          <note>
            Regeringen har klarlagt detta väldigt tydligt för fem år sedan.
          </note>
          <note>
            Jag ska ta upp situationen i dag. Vi har en hel del kommunala
            flygplatser som vill köpa denna tjänst ute på marknaden så att
            säga. Vi har också företag som offererar tjänsten. Kristianstad,
            Stockholm/Skavsta, Saab/Linköping och Växjö har alla velat göra
            upphandlingar av flygtrafiktjänsten för år 2006 eftersom de avtal
            som man har med Luftfartsverket löper ut vid årsskiftet. Till
            och med Luftfartsverket självt har lämnat anbud i konkurrens med
            dessa privata företag, vilket illustrerar att inte ens Luftfartsverket
            riktigt visste hur detta skulle gå till.
          </note>
          <note>
            Men sedan kom Näringsdepartementet in och avbröt upphandlingarna
            och meddelade att Luftfartsverket har ansvaret för flygtrafiktjänsten
            i det svenska luftrummet och att endast Luftfartsverket kan överlåta
            dessa uppgifter till någon annan.
          </note>
          <note>
            Svenska Luftfartsstyrelsen godkänner en eventuellt ny leverantör,
            står det.
          </note>
          <note>
            Det här anser jag står helt i strid med den fria konkurrens inom
            flygtrafikområdet som regeringen redan år 2000 ville verka för.
            Varför har det tagit så hiskeligt lång tid? Varför händer ingenting?
          </note>
          <note type="speaker">
            Anf. 18 Statsrådet ULRICA MESSING (s):
          </note>
          <note>
            Fru talman! Det har, tycker jag, hänt en del på luftfartens område
            från år 2000 och fram till i dag. Uppdelningen av Luftfartsverket
            och Luftfartsstyrelsen är ett viktigt ställningstagande och en
            viktig uppdelning, menar jag, rent principiellt för att skilja
            de olika uppdragen åt.
          </note>
          <note>
            Sedan kan det också vara så att en del av de här frågorna tappade
            lite av sin tyngd och lite tempo med tanke på många av de svåra
            frågor som luftfarten och flyget har ställts inför under de första
            åren på 2000-talet. Jag tänker till exempel på attacken den 11
            september och på andra terroristattacker runtom i världen. Jag
            tänker också på sars som alldeles uppenbart har påverkat flyget
            och viljan hos många att flyga.
          </note>
          <note>
            Då är min bild jag är ju ansvarig inte bara för infrastrukturen
            och transportfrågorna utan också för turismfrågorna att vid många
            av de seminarier och konferenser som jag deltagit i och där Luftfartsverkets
            organisation framöver, gemensamma utmaningar och flygets roll
            för oss som nation diskuterats har de organisatoriska frågorna
            fått stå tillbaka lite grann därför att fokus väldigt mycket har
            varit på frågan: Hur kan vi få fler att välja flyget igen, och
            hur kan vi värna Arlandas roll som nationellt nav i en allt hårdare
            konkurrens? Det är inget försvar men jag vill bara lägga till
            att jag tycker att det har hänt en del övrigt också när det gäller
            uppdelningen mellan Luftfartsverket och Luftfartsstyrelsen.
          </note>
          <note>
            Jag är mån om att seriöst titta på de här frågorna därför att
            jag är övertygad om att det här är bra förslag. Jag kan bara titta
            på och dra paralleller till den uppdelning som vi gjort inom Vägverket
            i Vägverket och Vägverket Produktion. Där ser vi att vi får mycket
            mer asfalt för pengarna i dag än vi tidigare fick, så jag tror
            att vi alla har att tjäna på att se över vem som ska utföra tjänsterna,
            på bästa sätt och till lägsta pris.
          </note>
          <note>
            Men det är också självklart så att en del frågor måste man få
            ett konkret svar på. Hur ser man till exempel, som jag nämnde
            inledningsvis, på luftrummet när det kommer in en ny aktör?
          </note>
          <note>
            Det uppdrag som vi ger till Luftfartsverket får sedan ge svar
            på frågan om en tydligare uppdelning när det gäller att släppa
            in fler i flygledartjänsterna kräver ytterligare lagändringar
            eller bara förtydliganden. Om det inte kräver ytterligare lagändringar
            kommer det fortsatta arbetet naturligtvis att gå mycket fortare
            än som hittills varit fallet.
          </note>
          <note>
            Jag vill därför, Björn Hamilton, understryka att det inte är
            så att vi har lagt de här förslagen i byrålådan. Vi har gjort
            en del, och vi har haft mycket fokus på att värna svensk luftfart
            generellt. Det finns naturliga skäl till det jag tänker då på
            vad som hänt i hela världen under de senaste åren. Men det finns
            fortfarande en del utestående frågor där Luftfartsverket måste
            hjälpa oss och ge oss svaren därför att detta är naturligtvis
            ingen tjänst där vi har råd att misslyckas. När vi sjösätter en
            eventuell ny organisation måste vi veta vem som har ansvaret och
            när eftersom flygsäkerhet också är en högt prioriterad fråga.
            Vi är inte beredda att kompromissa när det gäller de höga ambitionerna.
          </note>
          <note type="speaker">
            Anf. 19 BJÖRN HAMILTON (m):
          </note>
          <note>
            Fru talman! Nej, och det är självklart inte heller jag. Vi ska
            värna om flygsäkerheten. Ja, vi ska värna om flyget över huvud
            taget.
          </note>
          <note>
            Vad jag är lite bekymrad över är den långa tid det tagit sedan
            år 2000 att så att säga komma till skott och titta på de här frågorna
            mer i detalj. Det har ju hänt mycket sedan år 2000.
          </note>
          <note>
            Det skulle förmodligen gagna flygresenärerna om de här flygledningstjänsterna
            kunde handlas upp. Varje besparing, alla kostnadsbesparingar,
            inom flyget gagnar till syvende och sist resenären och den som
            ska betala biljetten. Vi har sett en fantastisk utveckling på
            flygsidan i Sverige med ett folkflyg som växer fram och att det
            inte är bara affärsresenärer i kostym som nu flyger, utan det
            är familjer som flyger runt jorden och så vidare. Detta har blivit
            en oerhörd tillgång.
          </note>
          <note>
            Men vi måste hela tiden arbeta för att ha ett så effektivt system
            som möjligt. Det är naturligtvis en uppgift för oss som politiker
            att ange ramarna så att det finns möjligheter att kostnadseffektivisera
            den egna verksamheten, till gagn för resenären.
          </note>
          <note>
            En sak som jag speciellt vill trycka på och som jag vill göra
            statsrådet uppmärksam på är det här med att ha en myndighet eller
            ett verk som driver verksamheten rent praktiskt och under samma
            tak som en beställare som handlar upp verksamheter inom samma
            område. Att tänka sig att hamna i en sådan lösning är enligt min
            mening förkastligt. Man kan inte å ena sidan driva flygplatser
            och ha flygledningsverksamhet i egen regi och å andra sidan handla
            upp samma tjänst parallellt i samma organisation så att säga.
            Då blir man liksom inte trodd av marknaden. Man kan ju alltid
            bli misstänkliggjord för att ta mer hänsyn till sin egen organisation
            än till andra.
          </note>
          <note>
            Vi som jobbat med kommunalpolitik har varit väldigt uppmärksamma
            på detta när vi genomfört våra kommunala förändringsprocesser
            och handlat upp tjänster som tidigare drevs i kommunal regi alltså
            att man har separata myndigheter eller separata organisationer
            som gör upphandlingen och att det inte är förskolechefen som handlar
            upp privat förskola och så vidare.
          </note>
          <note>
            Det där tycker jag är oerhört viktigt när det gäller statsrådets
            direktiv till utredningen. Vårt förslag är att Luftfartsstyrelsen
            får ta hand om det här. Om man nu skapar en enhet gäller det att
            göra den fristående från Luftfartsverket, som jag förmodar även
            i fortsättningen ska ha viss flygledning för sina flygplatser
            eller där de kan vara konkurrenskraftiga på marknaden.
          </note>
          <note type="speaker">
            Anf. 20 Statsrådet ULRICA MESSING (s):
          </note>
          <note>
            Fru talman! Björn Hamiltons medskick är viktigt. Jag ska ta med
            mig det och beakta det i det fortsatta arbetet kring direktiven
            till Luftfartsverket.
          </note>
          <note>
            Det är naturligtvis oerhört viktigt att den nya organisation
            som vi eventuellt sjösätter har en hög trovärdighet och att vi
            inte hamnar i nya diskussioner om huruvida det vi gjort blev bra
            eller om vi gjort det bara halvhjärtat. Min ambition är att göra
            någonting bra och att göra det när vi har fått svar på alla de
            svåra avgränsningsfrågor som jag tycker att vi har framför oss
            detta för att till exempel kunna svara för just säkerheten. Sedan
            ska vi också göra en organisation som har en bred förankring och
            ett högt förtroende.
          </note>
          <note type="speaker">
            Anf. 21 BJÖRN HAMILTON (m):
          </note>
          <note>
            Fru talman! Jag tycker att statsrådets ord här verkar bra. Jag
            är alldeles övertygad om att de flygplatser och de företag som
            arbetar med de här tjänsterna känner sig trygga i att det här
            kommer att utredas och att vi förmodligen får en förändrad situation,
            förhoppningsvis relativt snart.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2005/06:53, 55 och 56 om EU:s
            postdirektiv och försämringar i svensk postservice
          </note>
          <note type="speaker">
            Anf. 22 Statsrådet ULRICA MESSING (s):
          </note>
          <note>
            Fru talman! Cecilia Wikström har frågat mig vilka åtgärder jag
            avser att vidta för att årböleborna ska få sin post levererad
            närmare bostaden, för att garantera ett grundläggande serviceutbud
            också på landsbygden samt för att utreda om flyttning av postlådor
            strider mot EG:s postdirektiv.
          </note>
          <note>
            Även Rigmor Stenmark har frågat mig på vilket sätt jag kommer
            att se till att lantbrevbärarservicen på landsbygden bevaras samt
            ges möjligheter att utvecklas.
          </note>
          <note>
            Mikael Oscarsson har frågat mig vilket ansvar jag har för den
            försämrade postservicen och hur jag avser att agera för att EU:s
            postdirektiv efterlevs och Postens försämringar stoppas.
          </note>
          <note>
            Alla tre interpellationerna besvaras tillsammans.
          </note>
          <note>
            Först och främst delar jag uppfattningen att landsbygden är beroende
            av bra basservice för att kunna utvecklas på ett positivt sätt.
            Lantbrevbäringen är en sådan service.
          </note>
          <note>
            Statens ansvar är oförändrat och säkerställs genom postlagen
            och tillståndsvillkor för Posten. Genom långtgående krav på Posten
            garanteras ett grundläggande serviceutbud också på landsbygden.
            Vi har generellt en postservice av mycket god kvalitet i Sverige,
            och det finns från regeringens sida inga planer på att minska
            kraven på Posten.
          </note>
          <note>
            Vi har dock valt att medge en viss flexibilitet i postutdelningen,
            men givetvis inom ramen för de regler som gäller. Posten måste
            ibland till exempel förändra sträckningen av en lantbrevbärarlinje.
            En sådan förändring kan i vissa fall upplevas som en försämring
            trots att regelverket följs. Men vi vet också att det genom en
            del förändringar också finns hushåll som faktiskt får en bättre
            service.
          </note>
          <note>
            Enligt riktlinjerna för lantbrevbäringen får postlådor placeras
            i lådsamlingar utmed lantbrevbärarens färdväg. Jag håller med
            om att det kan medföra extra besvär för den som bor på landsbygden
            att ha sin postlåda placerad en bit hemifrån. Men då det blir
            glesare mellan permanenthushållen, måste servicen ibland förändras
            och enskilda postlådor kan behöva flyttas.
          </note>
          <note>
            I Post- och telestyrelsens tillsyn ingår att fortlöpande följa
            utvecklingen och bevaka att den faktiska nivån på postservicen
            i landet motsvarar samhällets behov och statens krav. För mindre
            än en månad sedan fattade myndigheten beslut om allmänna råd med
            riktlinjer för postutdelning. Hur dessa tillämpas i praktiken
            kommer att följas upp under 2006.
          </note>
          <note>
            När det gäller flyttningen av postlådor i Årböle vet jag att
            Post- och telestyrelsen för närvarande undersöker om reglerna
            för utdelningen har följts när Posten fattat sitt beslut. Jag
            kan som minister inte lägga mig i handläggningen av ett enskilt
            ärende utan avvaktar PTS rapportering.
          </note>
          <note>
            Det är viktigt att tillsynen på postområdet fungerar, och jag
            är naturligtvis beredd att vidta nödvändiga åtgärder om det uppstår
            problem som inte går att lösa med nuvarande regler.
          </note>
          <note>
            När det slutligen gäller EG:s postdirektiv har Sverige alltsedan
            genomförandet ansett lantbrevbäringen förenlig med direktivet.
            Sverige anser inte att utdelning enligt riktlinjerna för lantbrevbäring
            utgör något undantag som behöver anmälas. Jag gör ingen annan
            bedömning i dag.
          </note>
          <note>
            Då Cecilia Wikström, som framställt interpellation 2005/06:53,
            anmält att hon var förhindrad att närvara vid sammanträdet medgav
            tredje vice talmannen att Erik Ullenhag i stället fick delta i
            överläggningen.
          </note>
          <note type="speaker">
            Anf. 23 ERIK ULLENHAG (fp):
          </note>
          <note>
            Fru talman! Den interpellationsdebatt vi nu inleder handlar egentligen
            om ett par postlådor i byn Årböle i Tierps kommun. Man kan fundera
            på om det är rimligt att vi ägnar oss åt detta. Ett antal riksdagsledamöter
            dyker upp i riksdagen. Vi tvingar hit ministern för att diskutera
            frågan. Är det rimligt att ägna en fråga om ett par postlådor
            i Årböle uppmärksamhet på den här nivån? Jag är rätt övertygad
            om det, och egentligen av tre skäl.
          </note>
          <note>
            Det första är huvudfrågan: Vill vi ha en levande landsbygd, eller
            vill vi inte det? Vill vi att människor ska kunna bo i Årböle
            och på andra ställen långt ifrån och i glesbygd är det små delar
            som avgör ifall människor verkligen bor kvar eller inte. En sådan
            sak kan vara en fungerande lantbrevbärarservice.
          </note>
          <note>
            Här handlar det om två familjer, två företagare, som har varit
            vana vid att få posten hemlevererad och kunna betala räkningar
            med lantbrevbärarservicen som plötsligt får besked: Nej, vi ska
            flytta postlådorna. I det ena fallet är det 1,7 kilometer från
            hemmet, och i det andra fallet är det 3 kilometer från hemmet.
            Det är en principiell grundläggande frågeställning hur vi ser
            på möjligheten att bo över hela landet.
          </note>
          <note>
            Den andra principiella frågan gäller Sveriges inställning till
            EG-rätten. EG:s postdirektiv slår fast att det ska ske utdelning
            fem dagar i veckan vid den fysiska eller juridiska personens bostad
            eller hemvist. Så står det. Från svensk sida har man sagt: Lantbrevbärarsystemet
            är i överensstämmelse med direktivet. Så säger Sverige alltid.
          </note>
          <note>
            På något sätt har vi gått in i EU. Halva regeringen var negativ
            då och är fortfarande negativ till EU-medlemskapet. Man säger:
            Är det någonting som skulle kunna påverka Sverige på allvar är
            det bara Sverige som svenska krusbär har, och så vi följer detta.
          </note>
          <note>
            Jag kan inte göra bedömningen ifall det är i överensstämmelse
            med postdirektivet. Men det vore lite intressant att få det prövat.
            Människorna i Årböle menar att det betyder det som står, det vill
            säga att man faktiskt ska få posten hem till brevlådan.
          </note>
          <note>
            Det tredje och allvarligaste skälet är att det på många sätt
            handlar om den lilla människans kamp mot systemet. Byalaget i
            Årböle har upplevt maktens arrogans på många sätt. Det träffade
            för en tid sedan Posten. Då fick man ett ultimatum. Acceptera
            att brevlådorna flyttas, eller så får ni i fortsättningen åka
            till Skärplinge och hämta posten där. Man valde i protest att
            hämta posten i Skärplinge.
          </note>
          <note>
            När Upsala Nya Tidning hörde av sig till Posten säger man: Vi
            var beredda till kompromiss med dessa personer. Var femte dag
            skulle vi komma och i varje fall se till att de kan sköta betalningar.
            Så ställde journalisten frågan: Framförde ni det till årböleborna?
            Nej, det gjorde vi inte. De verkade bara vilja ha sin egen lösning.
            Mellan raderna kan man läsa att den här människan på Posten tyckte
            att de personer som kämpade för postlådorna var lite tjurskalliga.
            Han kände ingen större lust att förhandla med dem.
          </note>
          <note>
            Om myndigheter och bolag inte sköter sig har vi politiker att
            ställa till svars. Ulrica Messing har hittills egentligen inte
            sagt någonting. På enkla frågor svarar hon till intet förpliktigande
            svar som: Bedömningen av vad som i praktiken kan betraktas som
            acceptabelt avstånd får avgöras utifrån de riktlinjer som finns,
            och avståndet kan variera. Personerna i Årböle kände kanske inte
            en sådan jättetrygghet i det svaret.
          </note>
          <note>
            När Upsala Nya Tidning i samma reportage söker Ulrica Messing
            ministrar brukar normalt sett vilja vara i tidningen vägrar hon
            under en veckas tid att svara på frågan: Är det rimligt att flytta
            på brevlådorna i Årböle? Hon har inte tid. I dagens svar är det
            i varje fall en liten bit framåt. Det blir något lite klarare.
            Det är ofta så att droppen urholkar stenen, känner man ibland
            som opposition.
          </note>
          <note>
            Ulrica Messing säger att hon tror att det är ett problem att
            det kan vara en bit hemifrån för människor som bor på landet.
            En bit hemifrån kanske man får acceptera, och det kan skapa problem
            med postlådorna. Då blir den konkreta frågan, som inte gäller
            det konkreta fallet: Vad betyder, Ulrica Messing, en bit hemifrån?
            Är tre kilometer för att hämta posten acceptabelt en novembermorgon
            för årböleborna?
          </note>
          <note type="speaker">
            Anf. 24 RIGMOR STENMARK (c):
          </note>
          <note>
            Fru talman! Jag tackar ministern för möjligheten att debattera
            frågan. Tredje gången gillt, skulle vi kunna säga. Vi har nu äntligen
            funnit en tid som passar alla. Att det har gått så lång tid mellan
            våra frågor och svaret har vi kanske alla skäl att vara lite eftertänksamma
            inför. Men det har också varit positivt. Det har gjort att fler
            har fått chansen att tränga sig in i vårt ämne. Fler människor
            har hört av sig. Ministern har också fått en längre tid på sig
            att verkligen tänka efter vad hon ska svara sina interpellanter.
          </note>
          <note>
            Jag undrar fortfarande: Hur ska det bli med den svenska landsbygden?
            Hur ska alla de småföretagare i Sverige som finns runtom i landet
            kunna säkra sin försörjning? I morse på tv gjorde man ett reportage
            som visade att 90 % av alla småföretag är företag som har färre
            än fem anställda. Det är egentligen också om det som det här handlar.
          </note>
          <note>
            Kommer det att finnas livsviktig service ute i våra bygder för
            de småföretagare som finns? Respekterar den nuvarande regeringen
            alla människor som är bofasta på landsbygden? Jag ställde frågan
            till statsministern på en frågestund för en tid sedan. Då hade
            just sossekongressen varit. Man hade mantrat: Alla ska med, alla
            ska med.
          </note>
          <note>
            Jag vill upprepa samma fråga till ministern. Hur tänker regeringen
            leva upp till den devisen? Det måste ändå tolkas som att alla
            ska ha en rättighet att vara med och ta del av samhällets resurser.
            På vilket sätt kommer minister Ulrica Messing att se till att
            alla är med och tar del av den basservice som är ministerns ansvarsområde?
          </note>
          <note>
            Jag tar mig friheten att lite grann upprepa från min interpellation.
            Den ger en bakgrund, och jag tycker inte att jag har fått tillräckligt
            bra svar än så länge. Jag säger där att den viktigaste resurs
            vårt land har är människor och deras vilja att skapa och utveckla
            sin omgivning. Det betyder att det är människorna som är den absolut
            viktigaste tillgången för att hela vårt land ska utvecklas på
            ett positivt sätt.
          </note>
          <note>
            En region där invånarna har en positiv attityd till sin hembygd
            och där de på olika sätt utvecklar sin hembygd kan inte värderas
            högt nog. Utan alla de eldsjälar som finns runtom i vårt land
            och som satsar tid och kraft för att utveckla sina egna företag
            och som även ser till andra människors behov skulle inte den svenska
            landsbygden vara vad den är i dag.
          </note>
          <note>
            Den är trots allt något positivt för oss. Det finns ett stort
            intresse för landsbygden. Nästan varje svensk har en relation
            till landsbygden. Det finns ett intresse att bo kvar där. Det
            finns ett intresse att fördjupa arbetet därute. Men man kräver
            sin rätt och att det ska finnas en nödvändig basservice.
          </note>
          <note>
            Jag skulle vilja utveckla frågan lite mer. Jag har ställt frågan
            utifrån att det är en märkbar försämring för landsbygdsboende.
            Det är tyvärr det när det gäller posten och lantbrevbärarservicen,
            men det är det också i många andra frågor. Åk en dag ut till Holmnäs
            och se hur det ser ut.
          </note>
          <note>
            Det handlar också om att utveckla basservice. Det är där jag
            tycker att jag inte har fått svar. Min fråga till ministern är
            uttryckligen: På vilket sätt kommer ministern att se till att
            den livsviktiga basservicen, och inte minst lantbrevbärarservicen,
            på landsbygden bevaras samt även utvecklas?
          </note>
          <note type="speaker">
            Anf. 25 MIKAEL OSCARSSON (kd):
          </note>
          <note>
            Fru talman! Låt oss föreställa oss att vi som boende i centrala
            Stockholm, vi säger vid Fridhemsplan, varje dag fick vår post
            utdelad vid Slussen tre kilometer bort. Om du då påpekar det orimliga
            i det här så straffar Posten dig genom att skicka bort dig till
            en postterminal 20 kilometer bort, i låt oss säga Sollentuna.
            Från och med i dag är du välkommen att hämta din post där, skulle
            man säga.
          </note>
          <note>
            De här avstånden är i dag verklighet för några familjer på landsbygden
            utanför uppländska Tierp. Här har alla boende i den lilla byn
            haft posten utdelad sedan andra världskriget. När Posten ställde
            krav på att postlådorna skulle flyttas till ett uppsamlingsställe
            två tre kilometer från hemmet valde dessa familjer att sätta ned
            foten. Därför tvingas de i dag hämta sin post i ett utdelningskontor
            två mil hemifrån.
          </note>
          <note>
            Posten har ändå varit vänlig nog att säga att man kan fortsätta
            med servicen. Men då heter det hämtalämna-service och kostar mellan
            1 250 och 2 500 riksdaler. Det blir mellan 20 000 och 30 000 kr
            per år.
          </note>
          <note>
            Det är också viktigt att påpeka i debatten att det här inte bara
            gäller Årböle. I Uppland, som jag känner till ganska väl, vet
            jag att det finns orter som Gammelkolningen, där man får tre kilometer
            till postlådan. I Slada får man inte ens posten varje dag, utan
            två gånger per vecka. I Svartviken gäller samma sak. I Flottskär
            får man över en kilometer. I Gustavsbo får man sju kilometer enkel
            resa.
          </note>
          <note>
            Så här är det på många ställen. Jag har medverkat i debatten
            på lite olika sätt, och jag har fått telefonsamtal från hela landet.
            Utanför Umeå, till exempel, har man samma problem.
          </note>
          <note>
            I veckan kunde man läsa ett reportage från Enköping om en handikappad
            som drabbats av brevlådeflytt. Det här är alltså inte ett isolerat
            problem bara för byn Årböle, utan detta sker på många ställen.
            Det som är det speciella med Årböle är att man har varit så ovanligt
            företagsam där och fått upp det här på många sätt. Man har till
            och med fått det att bli en fråga för EU-kommissionen.
          </note>
          <note>
            Men det finns också andra. Jag är inte säker på att den man som
            skildrades i Enköpings-Posten har möjlighet och resurser att följa
            upp det här så att det blir en fråga för EU-kommissionen.
          </note>
          <note>
            Faktum är att det är ett ämbetsverk, PTS, som utfärdar riktlinjerna
            och som lyder under statsrådet. Det handlar också om ett statligt
            företag, som också lyder under statsrådet. Jag vill ha besked
            här i dag om huruvida statsrådet tycker att det här är en rimlig
            ordning. Jag tycker att statsrådet bör se till att få upp frågan
            och riktlinjerna i riksdagen så att de kan få förankring här.
            Vad säger statsrådet om den saken?
          </note>
          <note type="speaker">
            Anf. 26 BÖRJE VESTLUND (s):
          </note>
          <note>
            Fru talman! Den här frågan har engagerat många människor inte
            minst oss som sitter i trafikutskottet. Just nu har en utredning
            sett över hela Postens verksamhet. Den har precis nu i dagarna
            jag är inte helt uppdaterad kanske till och med avslutat sin remisshantering.
            Man håller just nu på att titta över vad remissinstanserna sade.
            Hela det här måste bli föremål för att ses över för att vi ska
            kunna komma vidare.
          </note>
          <note>
            Därför är det intressant att vi just nu också i trafikutskottet
            behandlar ett betänkande om olika motioner från den allmänna motionstiden
            under de två senaste riksmötena. Där kan vi konstatera att en
            del av motionerna handlar om det här.
          </note>
          <note>
            Utskottet har skrivit så här i sin text: Utskottet vill särskilt
            påpeka det orimliga i att Posten kan flytta postlådor flera kilometer
            och sedan erbjuda så kallad hämtalämna-service. Som utskottet
            ser det kan detta inte överensstämma med utskottets uppfattning
            om att det ska finnas en god postservice över hela landet.
          </note>
          <note>
            Jag tycker att det har förekommit en del övertoner i debatten.
            Det mesta handlar om att skälla på regeringen. Sedan slutar konstruktiviteten
            från ledamöterna som har interpellerat i frågan.
          </note>
          <note>
            Jag kan konstatera att Sverige inte följer några EU-direktiv.
            I mitt utskott, trafikutskottet, brukar vi tvärtom säga att man
            inte skulle ha varit så het på gröten när det gäller att följa
            en del av EU-direktiven, för det kanske inte har blivit så bra.
            Jag vet alltså inte riktigt vad Erik Ullenhag menar med de påståendena.
            Vi brukar väl vara bäst i klassen i de allra flesta frågor, när
            det gäller EU i alla fall.
          </note>
          <note>
            Man gör jämförelser här mellan Fridhemsplan och Sollentuna. Jag
            har inte hört talas om att man har flyttat några brevlådor två
            mil. Däremot har man diskuterat sex kilometer, fyra kilometer
            och två kilometer; det har jag hört talas om.
          </note>
          <note>
            Man tar sedan upp ett fall som faktiskt hör till dem som är skyddade
            i den postlagstiftning som vi har, nämligen de handikappade. Man
            får inte göra så här, och om man har gjort det så måste man se
            till att PTS får granska ärendet. Handikappade måste hur som helst
            undantas, och det vet Posten. Det finns också i postlagstiftningen
            på ett tydligt sätt.
          </note>
          <note>
            Fru talman! Om man ska kritisera så måste man vara konstruktiv
            och ha tydliga riktlinjer för vilket håll man vill gå åt. I det
            här fallet och i den här debatten imponerar i varje fall inte
            oppositionen. Man skäller mest allmänt och pratar om den borgerliga
            politiken.
          </note>
          <note>
            Fru talman! Vi har ett konstruktivt förslag från majoriteten
            i trafikutskottet. Jag tror att vi kommer att få enighet i hela
            utskottet så småningom. Jag utgår från att det kan vara det konstruktiva
            inlägget här. Låt oss slippa övertonerna, och komma vidare för
            att försöka se till att även de som bor i glesbygd också får en
            möjlighet till en rimlig service.
          </note>
          <note type="speaker">
            Anf. 27 STAFFAN DANIELSSON (c):
          </note>
          <note>
            Fru talman! Jag tycker att det här är en angelägen interpellationsdebatt.
            Den handlar dels om Posten, dels om landsbygdens basservice sett
            lite bredare. Det är bra, det som Börje säger här om att vi från
            trafikutskottet är tydliga i frågan. Jag hoppas också att vi kommer
            att vara det i riksdagen.
          </note>
          <note>
            Jag tänkte bredda debatten något enligt Rigmor Stenmarks anslag
            och ta upp en annan viktig basservice när vi ändå diskuterar de
            här frågorna. Jag ansluter mig till vad som har sagts om Posten.
            Det är viktigt, och det är viktigt att staten kan ta ett ansvar
            genom sina bolag och sina myndigheter.
          </note>
          <note>
            En annan viktig basservice på landsbygden är landsbygdshandeln
            butiken. Glesbygdsverket presenterade i förra veckan nya fakta
            för hur butikerna utvecklar sig över landet, inte minst på landsbygden
            och i glesbygden. Det är inga roliga fakta. Nedläggningen som
            man har lyckats bromsa upp i flera år accelererar nu igen. 93
            butiker försvann förra året. I skogslänen, i Norrland, tappade
            man 18 % av alla butiker.
          </note>
          <note>
            Detta är också en viktig del av basservicen. Svenska folket pekar
            i undersökningar ut just livsmedelsbutiken som en mycket viktig
            servicefunktion i samhället. Ändå glesas butikerna ut.
          </note>
          <note>
            Hur kan vi åtgärda detta? Det är en fråga för dem som driver
            butik och för medborgarna. Staten kan göra en del. Länsstyrelsen
            har ett ansvar i sina lokala utvecklingsprogram. Kommunerna kan
            stötta.
          </note>
          <note>
            Jag är intresserad av hur vi kan lyckas få i gång bättre åtgärder
            som stöttar de butiker som människor i glesbygden vill ha. Det
            finns en viktig åtgärd som har diskuterats. Jag tror att den är
            viktig, och den har anknytning även till vad staten kan göra genom
            instruktioner och uppdrag åt Postverket. Det handlar om att de
            statliga myndigheterna och bolagen visar bättre flexibilitet och
            generositet genom butikerna på landsbygden till exempel vad gäller
            ombudsverksamhet för Systembolaget, Apoteksbolaget, trav och galopp
            och så vidare. Det hela har varit stelbent och fyrkantigt. De
            statliga bolagen har varit drivna av lönsamhetskrav, och de har
            dragit åt vad gäller möjligheterna för de mindre butikerna. Jag
            tror att det är viktigt att man i instruktionerna till bolagen
            och myndigheterna är tydlig när det gäller att man ska visa en
            generositet. Och på samma vis ska man också visa det när det gäller
            postservicen som är en mänsklig rättighet som vi ska värna.
          </note>
          <note>
            Jag hoppas att den arbetande Landsbygdsutredningen kommer med
            bra och skarpa förslag på det här området. Jag hoppas att infrastrukturministern
            och regeringen följer de här frågorna och jobbar med dem även
            innan förslagen kommer. Utöver den här viktiga postdebatten undrar
            jag hur ministern ser på utvecklingen vad gäller landsbygdsbutikerna.
          </note>
          <note type="speaker">
            Anf. 28 Statsrådet ULRICA MESSING (s):
          </note>
          <note>
            Fru talman! Jag ska lite kort kommentera allas inlägg här. De
            skiljer sig en del åt. Rigmor Stenmark och framför allt Staffan
            Danielsson har ett lite vidare perspektiv, som verkligen handlar
            om villkoren för både privat och offentlig service. Posten och
            dess service är naturligtvis en viktig del av livspusslet både
            för enskilda personer och för företag.
          </note>
          <note>
            Erik Ullenhag vill gärna politisera lite mer och låtsas vara
            en vän av regionalpolitik. Där har Erik Ullenhag problem. Han
            företräder ett politiskt parti som vill lägga mindre pengar på
            regionalpolitik och regionalpolitisk utveckling. Detta är regionalpolitik.
            Det är oerhört viktigt att vi via till exempel de statliga bolagen
            men också via våra statliga myndigheter och verk tar ett gemensamt
            ansvar.
          </note>
          <note>
            Vi är ett stort land geografiskt, och delvis är det också oerhört
            glest befolkat. Vi har en post- och kassalagstiftning som rör
            människor i områden där det bor mellan två och tre invånare per
            kvadratkilometer. Det är klart att våra villkor ser helt annorlunda
            ut än vad de gör i Holland och Belgien. Vi är i den meningen unika
            i Sverige, Finland och även Norge som har anslutit sig till de
            direktiv som gäller för postutdelning. Vi har också gemensamt
            begärt undantag för 1 100 hushåll i Sverige som inte har rätt
            till postutdelning fem dagar i veckan. Det är hushåll i skärgården
            och i fjällen. Den rättigheten har man via EG-direktiv.
          </note>
          <note>
            Men lika lite som jag tycker att man kan jämföra livet vid Fridhemsplan
            med livet i Årböle kan man jämföra livet i Årböle med det i Luxemburg.
            Vi har helt olika förutsättningar, och det är ju det som är charmen.
            Jag är beredd att lägga än mer pengar och engagemang på att utjämna
            de här regionala olikheterna. Jag är oerhört mån om att vi har
            en skattelagstiftning och att vi har ett kommunalt utjämningssystem
            som hjälper till med det. Det är dyrt för kommuner som är glest
            befolkade och stora geografiskt att försöka ha samma service inom
            hela kommunen.
          </note>
          <note>
            Nu har vi ett gyllene tillfälle att titta på den utredning som
            Börje Vestlund hänvisade till, Post- och kassaserviceutredningen,
            och kritiskt granska om vi är nöjda med det regelverk som finns
            i dag och om vi tycker att det lever upp till de krav som vi ställer
            i dag.
          </note>
          <note>
            Jag tänker inte kommentera det särskilda fall som gäller postlådorna
            i Årböle, även om jag har stor respekt för den frustration som
            enskilda känner där. Nu har detta anmälts och ska prövas mot EG:s
            postdirektiv. Jag vet att EU-kommissionen just nu har begärt att
            få in lite bakgrundsmaterial från Post- och telestyrelsen. Det
            är bra att man som enskild använder denna möjlighet att verkligen
            pröva lagstiftningen och se om de rättigheter man har infriats.
          </note>
          <note>
            Sedan tycker jag att det alltid är önskvärt, oavsett om det är
            ett statligt bolag eller en statlig myndighet, att de aktörer
            som finns i det offentliga Sverige, både myndigheter och bolag,
            försöker att vara konstruktiva och hjälpa till att hitta bra lösningar.
            Jag tror på det som Staffan Danielsson pekade på här på slutet
            lite kort, nämligen att vi måste bli än mer kreativa och hitta
            lite otraditionella lösningar där jag som enskild person har möjlighet
            att hitta och träffa representanter från det offentliga Sverige,
            oavsett om det är Försäkringskassan, Ams eller någon annan myndighet,
            under ett och samma tak. Vi måste organisera servicen på landsbygden
            på ett helt annat sätt än vad vi har gjort hittills.
          </note>
          <note>
            Sedan tror inte jag att någon lever i den tron att livet är detsamma
            om man bor i Årböle eller på Fridhemsplan. Jag tror att var och
            en inser att om man bor långt från centrum blir livet på många
            sätt svårare. Man får skjutsa barn längre, man får åka längre
            för att handla och det finns inget Seven-Eleven runt kröken. Detta
            vet man, men det betyder inte att man inte ska ha stora krav på
            både den privata och den offentliga servicen.
          </note>
          <note>
            Därför ser jag också med oro på den rapport som Konsumentverket
            nu kom med om att lanthandeln har minskat ytterligare på landsbygden.
            Vi har ju ett uppdrag till Konsumentverket där vi via regionalpolitiska
            anslag stöttar just otraditionell kommersiell service i glesbygd.
            Vi ska titta på de siffror och den rapport som Konsumentverket
            nu kommer med. Jag är beredd att återkomma till just den frågan.
          </note>
          <note>
            Men när det gäller postlådorna i Årböle välkomnar jag en prövning.
            Vi har ett tillfälle att försöka utvärdera om vi är nöjda med
            den lagstiftning som finns med anledning av den utredning som
            nu är på remiss.
          </note>
          <note type="speaker">
            Anf. 29 ERIK ULLENHAG (fp):
          </note>
          <note>
            Fru talman! Jag blir tvungen att inleda med något väldigt märkligt.
            Det är Socialdemokraterna som regerar Sverige. Det missar man
            ganska ofta i den allmänna debatten. När ett missförhållande kommer
            upp kommer en bekymrad ansvarig minister, och i det här fallet
            med eldunderstöd av en riksdagsledamot som Börje Vestlund, och
            säger att det är bekymmersamt och att man ska titta på det. Sedan
            kopplar man på autopiloten och skäller på oppositionen. Det är
            regeringen som regerar landet. Det är regeringen som har styrt
            landet de senaste elva åren. Det är regeringen som ytterst bär
            ansvaret för de riktlinjer som gör att människor inte längre har
            posten kommande till sig. Det handlar inte bara om Årböle, precis
            som Mikael Oscarsson säger. Det handlar om rätt många ställen.
          </note>
          <note>
            Jag lyssnade väldigt noggrant när Börje Vestlund gick upp, för
            det är alltid spännande när en partikamrat till en minister går
            upp. Normalt sett brukar det bli eldunderstöd till ministern.
            Det började spännande. Börje Vestlund och trafikutskottet har
            uppmärksammat samma problem som vi som i dag interpellerar och
            deltar i debatten, det vill säga att antalet brevlådor som man
            flyttar bort ifrån där en människa bor ökar. Det vill trafikutskottet
            göra något åt. Det vill vi också. Det är jättebra att ni i trafikutskottet
            vill det, men problemet är att vi just nu inte har makten, utan
            det är Ulrica Messing som har makten. Det är faktiskt så verkligheten
            ser ut i Sverige.
          </note>
          <note>
            Sedan säger Börje Vestlund att det är övertoner i debatten och
            att han inte har hört talas om en enda person som behöver åka
            2 mil för att hämta posten. Tyvärr blir jag tvungen att ta det
            konkreta exemplet igen. Åk till Holmnäs eller Årböle! Det som
            hände var att man skulle flytta postlådorna 1,7 eller 3 kilometer
            bort. Man träffade företrädare för posten och upplevde dem som
            mycket arroganta. Då sade företrädarna för posten: Gå med på detta
            eller så flyttar vi postutdelningen 2 mil bort, 20 kilometer bort,
            till Skärplinge. Det är verkligheten just nu.
          </note>
          <note>
            Sedan kan verkligheten se ut på ett annat sätt i trafikutskottets
            sammanträdesrum, men verkligheten för de här två familjerna som
            lever i Årböle är att posten nu samlas upp i Skärplinge. Jag vet
            inte var övertonerna ligger, Börje Vestlund.
          </note>
          <note>
            Sedan kan man ju göra det enkelt för sig, som Ulrica Messing
            gör, och säga att Folkpartiet vill ha mindre pengar till regionalpolitiken.
            Ja, men det beror också på vilken typ av regionalpolitik man vill
            ha. Vi tror att det finns massor med människor runtom i Sverige
            som kan hjälpa till att lyfta detta land om vi får rimliga regler
            för företagande, rimlig beskattning för företagande och om vi
            lyfter loss människors skaparkraft. Det samhället ska hjälpa till
            med är att ge den grundläggande infrastrukturen och till exempel
            inte försvåra situationen för två företagare i Årböle i ett läge
            där man faktiskt har fått ett antal nya arbetstillfällen efter
            ett EU-projekt just i Årböle och satsat på turism. Då ska man
            inte sända signalen: Vi gör det lite svårare för er som försöker
            att lyfta den här bygden.
          </note>
          <note>
            Det är detta som den regering som just nu sitter vid makten gör.
            Där finns det en grundläggande skillnad i syn när det gäller om
            man tror att man kan skapa de villkoren eller inte.
          </note>
          <note>
            Fru talman! Jag inser att Ulrica Messing höll sig borta från
            Upsala Nya Tidning en vecka och vägrade svara på frågan om vad
            hon tyckte om postlådorna i Årböle. I dag är hon här, men hon
            tänker i alla fall inte svara på vad hon tycker om det. Men låt
            mig uttrycka det så här: Ministern anser att det är ett problem
            om man får postlådorna en bit hemifrån. Kan ministern konkretister
            vad som är en bit hemifrån? Är det 1,7 kilometer, 3 kilometer,
            ½ mil eller 1 mil? Kan ministern på något sätt precisera vad uttrycket
            en bit hemifrån betyder i ministerns vokabulär?
          </note>
          <note type="speaker">
            Anf. 30 RIGMOR STENMARK (c):
          </note>
          <note>
            Fru talman! Jag vet inte hur det ser ut i Bryssel eller någonstans
            nere i Europa, men jag har en hälsning till Ulrica Messing, och
            jag tror att Börje Vestlund också kan ta del av den: Välkommen
            att traska 3 kilometer tur och retur i det snöslask som råder
            i dag! Jag vill också ställa en fråga om varför man drar ned på
            postservicen i glesbygd.
          </note>
          <note>
            Detta är några av de rader som kom från Årböle i dag.
          </note>
          <note>
            Jag måste säga att jag reagerar när man pratar om övertoner,
            Börje Vestlund. Det är just övertoner som kanske hade behövts
            ännu mera. Vi borde ha trumpetat ut det, skrikit och vrålat när
            det gäller rättigheterna på landsbygden.
          </note>
          <note>
            Jag tycker att Ulrica Messing ändå antydde att hon förstår att
            det här handlar om regionalpolitik det handlar om mycket mera.
          </note>
          <note>
            Det är faktiskt så, Börje Vestlund, att jag har varit lanthandlarunge
            i den kommun som det här handlar om. Jag har också varit kommunalråd
            i den här bygden. Jag vet vad det handlar om.
          </note>
          <note>
            Det är lite intressant att titta på den artikel från Upsala Nya
            Tidning som jag visar här. Det är inte så väldigt lätt att få
            stora rubriker om landsbygdsfrågor, inte ens i Upsala Nya Tidning.
            Det handlar om att man bor i en region som man alltid får höra
            är en tillväxtregion, UppsalaStockholmsregionen. Det ser inte
            likadant ut överallt ens i vår region, utan det är skillnad mellan
            att bo i Uppsala och att bo i Hållnäs eller någon annanstans.
          </note>
          <note>
            Jag tycker att det är farligt om vi börjar ställa landsbygden
            mot staden. Det går inte. De här två storheterna måste leva sitt
            liv tillsammans. Jag har också under de här veckorna fått telefonsamtal
            från och kontakter med människor från storstaden, till exempel
            från Göteborg. Då har det handlat om kassaservicen. Det ringde
            en äldre man som bad att få hälsa från två ännu äldre, som var
            88 och 110 år. De sade: Förstår ni inte att vi inte kan gå ut?
            Vi klarar inte av det, när det bara finns tre ställen i hela Göteborg
            där det finns kassaservice? Vi har inte möjlighet till någon snabb
            uppkoppling, för vi förstår inte och hänger inte med när det gäller
            Internet och hela den biten.
          </note>
          <note>
            Det är alltså ganska viktigt att vi pratar om att försöka föra
            ihop detta. Det är olika vinklar, men problemen är desamma. Det
            handlar om basservice för alla människor.
          </note>
          <note>
            Börje Vestlund gick upp i den här debatten från Socialdemokraterna.
            Jag tycker att det är lite intressant att se vad ett socialdemokratiskt
            kommunalråd i Tierps kommun som har att göra med det här säger.
            Han har också varit ganska tyst om frågan. Han säger: Vi har väldigt
            svårt att rå på de riktlinjer som riksdag och regering fastställer
            för postservicen. Vi har som kommun inte de verktygen. Då får
            man agera genom partierna.
          </note>
          <note>
            Då var det faktiskt så, Börje Vestlund, att de partier som reagerade
            i Uppsala län var Centerpartiet, Folkpartiet och Kristdemokraterna.
            De andra har än så länge lyst med sin frånvaro. Jag har inte sett
            några socialdemokrater från vårt län som har agerat. Jag hoppas
            de har gjort det på annat sätt.
          </note>
          <note>
            Jag tycker också att det är bra att man kommer att vara överens,
            och det är ju nästan så att man får rita kors i taket om man nu,
            till de motioner som har skrivits till trafikutskottet med anledning
            av posten och att det ska bli bättre postgång och bättre basservice
            för landsbygden, samstämmigt kommer att säga: Hurra! och bifalla.
            Oj, vad jag hade önskat att få mera bifall till våra motioner!
            Vi har en rad olika förslag från oppositionspartierna, men Socialdemokraterna
            har alltid bara avvisat dem. Man har absolut inte yrkat bifall
            till de motionerna. Tänk om man hade gjort det under de tolv år
            som jag har varit i riksdagen! Då skulle landsbygden ha sett annorlunda
            ut, Börje Vestlund och Ulrica Messing. Var lite ödmjuka i tongångarna
            när det pratas om övertoner, för vi kommer att höja tonen än värre
            om vi inte får se resultat!
          </note>
          <note type="speaker">
            Anf. 31 MIKAEL OSCARSSON (kd):
          </note>
          <note>
            Fru talman! Posten hänvisar till Post- och telestyrelsens, PTS,
            gällande villkor. PTS menar i sin tur att regeringen accepterar
            dessa. Det jag är mest förvånad över är just varför regeringen
            tillåter PTS att ha så olika riktlinjer för medborgare i glesbygd
            kontra tätort. Skulle vi låta elnätsbolagen och Telia ha samma
            orättvisa riktlinjer att stödja sig emot så skulle många medborgare
            snart sakna både el och fast telefoni.
          </note>
          <note>
            Posten, ja. Under de första tre kvartalen 2005 gjorde Posten
            en vinst på 939 miljoner kronor. Samtidigt finner Sveriges regering
            det rimligt att Postens kunder får färdas, i Årböles fall antingen
            3 kilometer eller 20 kilometer för att hämta sin post, eller också
            fick de ett erbjudande om att betala 20 000 kr om året för att
            behålla sin service. Andra som jag läste om här får färdas 2 ½
            kilometer, 5 kilometer eller 7 kilometer.
          </note>
          <note>
            Jag menar att regeringen har ett stort ansvar för den försämrade
            postservicen på svensk landsbygd. Det är de här riktlinjerna som
            PTS har, som säger att det måste vara två åretruntboende per kilometer,
            som Posten använder som jag höll på att säga alibi främsta argument
            runtom i landet. Det här görs inte rakt av. Det är inte så att
            man förkunnar från Posten att de här riktlinjerna nu ska vara
            de som gäller och att så kommer att ske runtom i landet, utan
            man gör det steg för steg. Man gör det i ett samhälle och en by
            i taget, och på det viset tycks man tro att man ska gå förbi en
            opinion. Jag tror att det är väldigt uträknat.
          </note>
          <note>
            De här riktlinjerna har inte förankrats i den här kammaren. Jag
            tycker att det vore hög tid att så skedde. Jag utmanar ministern
            att föra upp det här så att de kan förankras i Sveriges riksdag.
            Är det lämpligt med de här avstånden, till exempel 20 kilometer,
            som när årböleborna får åka till Skärplinge? Det finns ett annat
            ställe, längre norrut i Sverige, där man bara får post under den
            tiden då skolskjutsarna går. Annan tid får man åka lång väg.
          </note>
          <note>
            Det här är alltså inte bara ett enskilt problem. Det här är en
            fråga som gäller mycket mer. Vi har en regering som ofta kommer
            tillbaka till uttrycket Hela Sverige ska leva, lite salvelsefullt
            så där, men när det verkligen gäller så är det frågan om regeringen
            har någonting att säga.
          </note>
          <note type="speaker">
            Anf. 32 BÖRJE VESTLUND (s):
          </note>
          <note>
            Fru talman! Rigmor Stenmark har vid något tillfälle sagt under
            sitt anförande att det här har blivit sämre med åren. En av mina
            kompisar som sitter i PTS styrelse ställde frågor om just flyttning
            av postlådor i glesbygd, och då svarade PTS bland annat följande:
            Dessa riktlinjer har gällt sedan 1960-talet och får anses utgöra
            den av statsmakten accepterade miniminivån för den service som
            ska tillhandahållas.
          </note>
          <note>
            Det här kan alltså inte vara några nya regler, utan det har väl
            varit så att det har fungerat på det här sättet på flera håll.
            Det gör inte saken mer acceptabel, det vill jag inte på något
            sätt säga, men jag vill säga att påståendet att det helt plötsligt
            skulle ha blivit mycket sämre är någonting som kanske inte stämmer.
            Det kanske är så att diskussionen har uteblivit på de andra platserna.
          </note>
          <note>
            Jag vill ta upp några andra kommentarer från den här debatten
            också. Folkpartiet säger ofta: Ni har suttit i regeringen i tio
            år, och ändå kan ni vara kritiska. Ja, det kan väl kanske ha att
            göra med en viktig sak: Samhället utvecklas och förändras, egentligen
            oaktat vem som sitter i regeringen. Ibland går det åt rätt håll
            i de allra flesta fall; vi är väldigt stolta över det vi har genomfört
            men en del saker går inte alltid som man har tänkt sig, och det
            måste man också vara ärlig och säga. Men i det här fallet är det
            så att vi socialdemokrater alltid kommer att vara kritiska mot
            orättvisor.
          </note>
          <note>
            Min sista kommentar gäller att sätta landsbygden mot staden.
            Det är en väldigt viktig kommentar, för jag är medveten om, också
            som storstadspolitiker, att det väldigt ofta är så att vi som
            finns i storstädernas ytterdelar har exakt samma problem som glesbygden.
            Där kan vi gå hand i hand. Storstaden och glesbygden behöver väldigt
            ofta gå hand i hand för att faktiskt enas omkring våra krav.
          </note>
          <note type="speaker">
            Anf. 33 STAFFAN DANIELSSON (c):
          </note>
          <note>
            Fru talman! Börje Vestlund hade en bra avslutning, tycker jag,
            med stad och land hand i hand! Det inlägget landade bra, tycker
            jag!
          </note>
          <note>
            Vad gäller postservicen hoppas jag att den här debatten har fört
            frågan framåt och att det ska vara om det nu inte är det, vilket
            jag inte är expert på bra instruktioner och direktiv till Posten
            från oss i stat och regering om att detta ska skötas på det sätt
            som har varit och att man har rätt till sin postservice. Sedan
            finns det alltid gränsfall, som ministern har sagt.
          </note>
          <note>
            Vad gäller landsbygdens basservice är det viktigaste för Sverige
            och även för landsbygden att vi får fart på Sverige. Vi har ett
            allvarligt läge med hög arbetslöshet, ohälsa och så vidare. Att
            få fart på Sverige tror jag är det viktigaste för att även få
            en bra basservice på landsbygden. Då måste vi ha lägre skatter,
            fler incitament för att jobba, bättre miljö för företagen med
            mera. Den debatten ska vi dock inte ta nu.
          </note>
          <note>
            Det gäller att, inom ramen för de olika alternativen för att
            få fart på Sverige, tillsammans hitta riktade insatser för att
            få en bra basservice. Jag är överens med statsrådet om att infrastrukturen,
            basservicen, är sådant som vi kan göra någonting åt från statens
            sida. Länsstyrelserna, kommunerna och andra kan göra det. Där
            uppskattade jag tonen i statsrådet Messings inlägg.
          </note>
          <note>
            Regional utveckling är viktigt. Regionalpolitik är viktigt. Det
            behövs pengar för detta. Vi i Centern jobbar mycket för det, och
            jag gläder mig åt att vi är överens om att det gäller att hitta
            bättre sätt att trygga basservicen till exempel i fråga om butiker
            genom samarbete mellan statliga och lokala insatser och med de
            statliga bolagen.
          </note>
          <note>
            Det är bra att statsrådet följer utvecklingen vad gäller livsmedelshandeln.
            Jag ser med oro på den utvecklingen och hoppas att vi får möjlighet
            att här diskutera skarpa förslag kanske med anledning av Landsbygdsutredningen,
            kanske med anledning av propositioner, givetvis med anledning
            av våra motioner.
          </note>
          <note type="speaker">
            Anf. 34 Statsrådet ULRICA MESSING (s):
          </note>
          <note>
            Fru talman! Erik Ullenhag tar till det klassiska knepet att höja
            rösten för att låta lite mer offensiv. Men det låter fortfarande
            lika ihåligt eftersom Erik Ullenhag inte är beredd att betala
            för den ökade samhällsservice som han hävdar är så viktig.
          </note>
          <note>
            Jag tycker också att den är viktig, men jag är inte naiv utan
            inser att allt måste betalas. Erik Ullenhag säger att samhällsservicen
            måste bli bättre. Då handlar det oftast om att det är med skattepengar
            vi gemensamt ansvarar för och genomför den samhällsservice som,
            med all rätt, både enskilda personer och företagare ställer stora
            krav på.
          </note>
          <note>
            Sedan ger Erik Ullenhag en bild av att det vore önskvärt att
            riksdagen fattade beslut om var varje postlåda ska placeras. Det
            har riksdagen en gång sagt att den inte vill göra, och jag tycker
            att det var ett klokt ställningstagande. Det skulle vara omöjligt
            för vilket utskott som helst att gå igenom Sverige från norr till
            söder och göra den typen av avvägningar.
          </note>
          <note>
            Nu har vi en lagstiftning, och vi har en policy som gäller sedan
            tidigt 60-tal, vilket också Börje Vestlund hänvisade till. Det
            innebär att vi har en myndighet som prövar om de beslut som den
            tidigare myndigheten, nu bolaget, Posten fattar är rimliga i förhållande
            till den lagstiftning som gäller. Jag tycker att det är en bra
            ordning att inte enskilda personer i vare sig regeringen eller
            riksdagen gör avvägningen om samhällsservicen är rimlig eller
            inte. Nu har Erik Ullenhag ett gyllene tillfälle att bestämma
            sig för att antingen vara beredd att betala lite mer till den
            gemensamma samhällsservicen eller ha konstruktiva synpunkter på
            den lagstiftning som är ute på remiss.
          </note>
          <note>
            Frågan är om det nu finns skäl för oss att omarbeta den servicen.
            Den princip som gällt redan innan Erik Ullenhag eller jag föddes
            var kanske lättare att tillämpa tidigare än nu. Jag befarar nämligen
            att den statistik som SCB levererar vid årsskiftet kommer att
            visa att den positiva befolkningsutveckling som vi hade under
            år 2004 har vänt. Under 2004 hade över 200 av våra 289 kommuner
            ett inflyttningsnetto. Jag tror inte att bilden är lika ljus i
            dag. PTS gör i dag bedömningen, precis som Mikael Oscarsson nämnde,
            att två permanenta hushåll per kilometer ger utdelning vid postlåda
            vid sidoväg. Är det fråga om färre hushåll blir det lådsamlingar.
          </note>
          <note>
            Om befolkningsutvecklingen fortsätter att peka på att fler och
            fler flyttar till de större städerna blir det också fler och fler
            platser med färre invånare än två på dessa kilometer. Därför är
            detta allt oftare en viktig fråga för oss att ta ställning till.
            Det tycker jag att vi ska fundera på ordentligt när vi nu remitterar
            Post- och kassaserviceutredningen, för det är, precis som Rigmor
            Stenmark och Staffan Danielsson sade, en oerhört viktig regionalpolitisk
            fråga. Därmed har jag svarat Erik Ullenhag på var vi drar gränsen
            och vad vi tycker är rimligt.
          </note>
          <note>
            Det här är en praxis som utarbetats sedan lång tid tillbaka.
            Med tanke på hur befolkningsutvecklingen ser ut har fler och fler
            naturligtvis möjlighet att ifrågasätta den praxisen. Vi kommer
            att noga titta på de siffror som SCB redovisar vid årsskiftet.
            Och de kommer nog också, här vänder jag mig till Staffan Danielsson,
            att utgöra ett bra underlag för den Landsbygdsutredning som arbetar.
          </note>
          <note>
            Det finns alla skäl för oss att verkligen ställa oss frågan:
            Hur långt räcker det egna ansvaret när man väljer att bo på en
            viss plats, och vad är vi gemensamt beredda att betala för? Jag
            menar jag har sagt det tidigare att vi ska ta ett stort gemensamt
            ansvar för att livet inte ska vara alltför olika mellan stad och
            land, och då spelar både den kommersiella och den privata servicen
            en stor roll.
          </note>
          <note>
            Jag välkomnar att Mikael Oscarsson i debatten nu nästan låter
            som om han trodde på det när han säger att hela Sverige ska leva.
            Jag skulle uppskatta om Kristdemokraterna var beredda att vara
            med och konstruktivt betala för den servicen. Det är lätt att
            ta ställning för enskilda personer. Som statsråd får jag inte
            göra det. Däremot är det mycket svårare att vara med och betala
            så att de enskilda personerna också får den samhälleliga service
            som jag tycker att de har rätt att kräva.
          </note>
          <note type="speaker">
            Anf. 35 ERIK ULLENHAG (fp):
          </note>
          <note>
            Fru talman! Ulrica Messing anklagar mig för att höja rösten.
            Jag kan säga samma sak i ett lägre tonläge: Socialdemokraterna
            har regerat Sverige de senaste elva åren. Om det inte blir nyval
            före nästa höst blir det tolv år.
          </note>
          <note>
            Det kan vara en effektiv valtaktik att ständigt diskutera vad
            oppositionen gör och inte gör, men verkligheten bär ni ansvaret
            för. Då kan man säga som Börje Vestlund att det inte alltid blir
            som man tänkt sig med viss rätt. Vi kan inte styra oljepriset
            i Sverige. Vi kan inte styra den internationella konjunkturen.
            Vi kan inte styra en krigssituation i Irak.
          </note>
          <note>
            Men Posten kan vi styra. Posten lyder under Ulrica Messing. De
            riktlinjer som tagits fram lyder indirekt under regeringen. Det
            är ingen annan än regeringen som bär ansvaret för att människorna
            i Årböle, som vi nu talar om, i morse skulle ha fått gå tre kilometer
            för att hämta sin post ifall de hade valt det. Det var det erbjudande
            de fick. I stället har de 20 kilometer till Skärplinge, för det
            är dit posten nu levereras. Det, Börje Vestlund, är inte verklighetens
            slump. Det är hur politiken fungerar. Ni hade kunnat fatta andra
            beslut, men ni har valt att inte göra det.
          </note>
          <note>
            Det som gör mig mest bekymrad i det här fallet är hur den enskilde
            ska göra sin röst hörd. Vi har ett folkligt engagemang i Årböle,
            vilket är jättepositivt. Alla vi politiker säger att människorna
            borde engagera sig mer politiskt, men vad får det här gänget,
            som lägger ned massor av tid, för svar?
          </note>
          <note>
            Deras lokala kommunalråd, den starke mannen i kommunen, säger
            att han inte kan göra något åt det, men han ska ta upp frågan
            i partiet. Ingen vet hur han tagit upp den. Av Posten får de ett
            arrogant bemötande. De säger att det är regeringens riktlinjer
            från 60-talet som de börjat tillämpa på ett nytt sätt. Det är
            det som egentligen har hänt, precis som Börje Vestlund sade.
          </note>
          <note>
            Den ansvarige ministern säger att hon inte får lägga sig i ett
            enskilt ärende. Jag ber om ursäkt, fru talman, men jag tror inte
            att årböleborna blir lugnade av det svaret. De förstår inte ifall
            statsrådet tycker att det är rimligt eller inte att de nu får
            posten till Skärplinge.
          </note>
          <note type="speaker">
            Anf. 36 RIGMOR STENMARK (c):
          </note>
          <note>
            Fru talman! Medan jag kommer ihåg det vill jag tacka ministern
            för debatten i dag eftersom det här är mitt sista inlägg.
          </note>
          <note>
            Postens vinst är nära 1 miljard. Jag läste att Posten redovisar
            en vinst efter finansnetto på 961 miljoner kronor för årets nio
            första månader. Vinsten ökade med drygt 200 miljoner jämfört med
            samma period 2004. Det beror främst på att de minskat sin personal.
          </note>
          <note>
            Samtidigt säger Posten att de har mycket stora investeringsbehov
            för att kunna möta framtiden. Då blir min fråga naturligtvis:
            Vad är det de ska investera i? Vad är de till för egentligen?
            Är det inte så att de ska använda sina pengar till att serva människorna?
            I så fall kan de ju inte minska personalen, och antalet lantbrevbärare,
            så drastiskt att människorna inte får sin post enligt de direktiv
            och riktlinjer som finns.
          </note>
          <note>
            Posten säger på sin hemsida att Postens vision är att vara ett
            effektivt och efterfrågat nav i det hjul som håller Sverige rullande
            och det logistiska nät som binder samman Norden. Det finns så
            oerhört många vackra ord, och därför vill jag sluta med att säga
            att vi från Centerpartiet också skrivit många vackra ord i vår
            landsbygdsmotion Landsbygd för tillväxt . Eftersom Börje Vestlund
            tyckte att vi skulle vara lite kreativa och komma med lite egna
            förslag också, vilket jag respekterar, vill jag ta upp bara fyra
            av de 21 punkter som vi har föreslagit och som man kan läsa mer
            om. Jag har inte tid att göra det, men jag kan säga de fyra punkterna.
          </note>
          <note>
            Det var några av våra krav. Jag tror att vi kommer att få blåsa
            och kanske ta till övertoner fler gånger, för vi kommer noga att
            följa om man kommer att yrka bifall till våra förslag eller inte.
          </note>
          <note type="speaker">
            Anf. 37 MIKAEL OSCARSSON (kd):
          </note>
          <note>
            Fru talman! Vi har i den här debatten talat om Posten, om den
            basservice som många av oss tror att just lantbrevbärarna är och
            vilken stor betydelse den har. Vi började i Årböle, som haft brevutbärning
            sedan andra världskriget. Nu får man ett avstånd på mellan två
            och tre kilometer, och när man inte tar det får man åka till Skärplinge
            som ligger 20 kilometer därifrån.
          </note>
          <note>
            Jag har med mig en karta över norra Uppsala län med ett antal
            orter. Jag ska lämna den till statsrådet efter debatten så att
            hon själv kan se de orter, byar och hushåll som nu drabbas några
            exempel; det finns många fler. Jag ska också lämna över artikeln
            från Enköpings-Posten om en handikappad som drabbats av brevlådeflytt.
            Det här är verkligheten runtom i Sverige i dag.
          </note>
          <note>
            Det jag kommer tillbaka till flera gånger i denna debatt är de
            riktlinjer som PTS nu har och som Posten använder som största
            argument och lutar sig emot när man gör dessa försämringar runtom
            i Sverige. Jag tycker att det vore rimligt om de riktlinjerna
            fick föras fram i den här kammaren. Var står statsrådet i den
            frågan?
          </note>
          <note>
            Som jag påpekade förut är PTS ett ämbetsverk som lyder under
            statsrådet, och detsamma gäller Posten. Detta är alltså frågor
            som ligger under statsrådets ansvar, och jag hoppas att jag kan
            få ett klarläggande svar på dem. Det har ju slagits fast i ert
            valprogram att alla ska med; så enkelt är det. Frågan är dock
            om det gäller dem på landsbygden.
          </note>
          <note type="speaker">
            Anf. 38 Statsrådet ULRICA MESSING (s):
          </note>
          <note>
            Fru talman! Jag vill börja med Mikael Oscarsson. Jag är inte
            säker på att jag förstod frågan, för om jag förstod den har jag
            svarat på den i mina två tidigare inlägg. Jag har tolkat Mikael
            Oscarsson så att han frågade hur jag ser på lagstiftningen och
            om PTS lever upp till den lagstiftning som gäller. Där är regeringens
            bedömning, i de prövningar som hittills har gjorts, att PTS har
            levt upp till lagstiftningen som prövande myndighet jämfört med
            vad som gäller.
          </note>
          <note>
            Jag har dock också varit oerhört tydlig och sagt att det nu finns
            ett gyllene tillfälle för var och en av oss att verkligen kritiskt
            granska om vi tycker att lagstiftningen är rättvis, inte minst
            utifrån det jag pekade på allra senast i mitt förra inlägg: Med
            den befolkningsutveckling och den flyttning vi i dag ser, mellan
            orter och inom orter, tror jag att den tolkning som Posten och
            PTS har gjort ända sedan 60-talet kommer att bli svårare och svårare
            att göra. Det är nämligen fler och fler som faller utanför det
            mått som Posten och PTS har använt sedan 60-talet därför att det
            blir färre och färre som bor på dessa kilometer. Därför blir de
            här frågorna alltmer aktuella.
          </note>
          <note>
            Min ingång i detta är att det kan finnas skäl att skärpa lagstiftningen.
            Där vill jag uppmana alla politiska partier att verkligen kritiskt
            granska denna utifrån de erfarenheter ni själva har i möte mellan
            medborgare. Nu är också det tillfället eftersom utredningen är
            på remiss.
          </note>
          <note>
            Så tolkade jag Mikael Oscarssons fråga.
          </note>
          <note>
            Sedan vill jag bara fånga upp det som Rigmor Stenmark pekade
            på i ett av sina tidigare inlägg. Om Posten har idéer om hur man
            kan organisera denna service på ett bättre sätt än vad som nu
            blivit fallet utgår jag ifrån att man tar kontakt med dem som
            är berörda och berättar om det, och inte bara gör det efter det
            att mötet har ägt rum. Jag utgår ifrån att man känner ansvaret
            att föra diskussionen och konversationen vidare.
          </note>
          <note>
            Sedan tycker jag, Erik Ullenhag, att de enskilda har gjort helt
            rätt, och jag hoppas att det framgår av mina tidigare inlägg här.
            Jag tycker alltid att enskilda medborgare ska göra vad de kan
            för att påverka sina folkvalda ombud lokalt, regionalt och nationellt.
            Jag tycker också att man ska göra vad man kan för att få sin sak
            prövad, och det har de enskilda gjort. De kommer att pröva den
            här frågan, och de kommer att pröva den ända upp i EG-domstolen.
            Vi kommer att följa den prövningen med stort intresse, inte minst
            i ljuset av att vi nu ska se över lagstiftningen igen.
          </note>
          <note>
            Vad ska vi alltså säga till de enskilda? Kräv din rätt, naturligtvis,
            och pröva den lagstiftning som gäller!
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:75 om utvecklingsmöjligheter
            i glesbygd
          </note>
          <note type="speaker">
            Anf. 39 Statsrådet ULRICA MESSING (s):
          </note>
          <note>
            Fru talman! Erling Wälivaara har frågat mig vilka åtgärder jag
            tänker vidta för att även ge glesbygden reella inte bara teoretiska
            möjligheter att växa och utvecklas på lika villkor som tätorterna.
          </note>
          <note>
            I sin interpellation tar Erling Wälivaara upp frågor som inte
            bara berör den utpräglade glesbygden utan som är aktuella i alla
            delar av skogslänen.
          </note>
          <note>
            Jag kan hålla med Erling Wälivaara om att den ojämna regionala
            utvecklingen i Sverige, liksom i många andra länder, skapar problem
            problem såväl i tillväxtregioner som i skogslänen, om än av helt
            olika karaktär.
          </note>
          <note>
            Jag kan däremot inte hålla med Erling Wälivaara om att regeringen
            glömmer bort de medborgare som bor i glesbygden eller att tätorternas
            villkor styr landet. Regeringen för tvärtom sammantaget en mycket
            kraftfull politik som stöder skogslänens utveckling.
          </note>
          <note>
            Som exempel på denna politik, och som svar på Erling Wälivaaras
            frågor, vill jag nämna de stora infrastrukturinvesteringar som
            riksdagen beslutat om på senare år i dessa områden. Förutom investeringar
            i nya vägar och järnvägar avser de i stor utsträckning också ny
            informationsteknik, till exempel det statliga stödet till bredbandsutbyggnad,
            som är särskilt riktat till gles- och landsbygd, och den fortsatta
            utbyggnaden av 3 G-nätet.
          </note>
          <note>
            Beträffande utbyggnaden av 3 G har Post- och telestyrelsen nyligen
            fattat ett avgörande beslut om den fortsatta utbyggnaden. Det
            innebär att de ursprungliga utbyggnadskraven kvarstår. Detta ligger
            väl i linje med regeringens intentioner om ett hållbart informationssamhälle
            för alla.
          </note>
          <note>
            Det görs för närvarande också historiskt sett mycket stora insatser
            för att underhålla och säkerställa vägnätet i landet. De omfattar
            bland annat särskilda åtgärder för tjälsäkring, bärighet och rekonstruktion
            av vägarna, vilket är av särskilt stor betydelse för glesbygden
            och skogslänen.
          </note>
          <note>
            Inom den regionala utvecklingspolitiken har regeringen härutöver
            medverkat till att stora ekonomiska resurser tillförs skogslänen.
            Inom ramen för EG:s strukturfondsprogram kommer till exempel under
            den innevarande sjuårsperioden inte mindre än ca 20 miljarder
            kronor att kunna användas i målområdena Norra Norrland och Södra
            skogslänsregionen. Det är strukturfondsmedel och andra offentliga
            och privata resurser som ska stimulera tillväxten i dessa områden.
          </note>
          <note>
            Som en viktig del av dessa resurser tillför regeringen under
            samma tidsperiod de sju skogslänen närmare 5 miljarder kronor
            för allmänna regionalpolitiska åtgärder. Detta anslag vill Kristdemokraterna
            minska nästa budgetår, och det skulle inte gynna medborgarna i
            dessa glesbygdslän.
          </note>
          <note>
            Det är viktigt att inse att olika områden, alltifrån storstäder
            till utpräglade glesbygder, är beroende av varandra för att alla
            ska få en så god utveckling som möjligt. Villkoren kan av naturliga
            skäl aldrig bli desamma i dessa olika områden. Det är inte heller
            något vi önskar. Alla områden har sina fördelar och sina nackdelar.
            Däremot måste olika regioner ges effektiva möjligheter att utvecklas
            så väl som möjligt utifrån sina olika förutsättningar.
          </note>
          <note>
            Inte ens den mest kraftfulla regionala utvecklingspolitik kan
            helt uppväga de starka ekonomiska krafter som omstöper våra samhällen,
            på gott och på ont. Det finns dock många anledningar att även
            fortsättningsvis agera för att alla delar av Sverige ska ha goda
            möjligheter att utvecklas. Det är inte minst viktigt för att möjliggöra
            för fler män och kvinnor i skogslänen att få arbete.
          </note>
          <note type="speaker">
            Anf. 40 ERLING WÄLIVAARA (kd):
          </note>
          <note>
            Fru talman! Jag tackar statsrådet för svaret även om jag inte
            kan säga att jag är helt nöjd med det.
          </note>
          <note>
            Jag kan bara konstatera att under alla år vid makten har Socialdemokraterna
            inte lyckats åstadkomma regional utjämning och utveckling i Sverige.
            Riksrevisionen har i en rapport som kom i mars i år pekat på stora
            brister som finns i regeringens hantering av regionalfrågorna.
            Rapporten pekar på att den regionala utvecklingspolitiken är oklar
            och att det finns behov av en ökad tydlighet. För mig känns det
            på något sätt som att regeringen ger glesbygden någon slags palliativ
            vård.
          </note>
          <note>
            Nästan 25 % av Sveriges befolkning bor i områden med hög arbetslöshet,
            tomma bostadsområden och minskade intäkter som skapar obalans,
            försämrar livskvaliteten och ökar utflyttningen. De senaste tio
            åren har befolkningen i glesbygden minskat med 10 %.
          </note>
          <note>
            Ett av målen för den regionala utvecklingspolitiken är en god
            service i alla delar av landet. Politiken ska bidra till att människor
            och företag har tillgång till kommersiell och offentlig service
            i tillräcklig omfattning. Att den servicen finns är en av förutsättningarna
            för att bygderna ska kunna utvecklas.
          </note>
          <note>
            Trots detta har till exempel antalet dagligvarubutiker minskat
            stadigt de senaste åren. Mellan 2003 och 2004 miste 93 orter i
            glesbygden sin sista butik. De flesta av dessa låg just i skogslänen.
            Sedan 1996 har antalet butiker i glesbygden minskat med 20 %.
            65 % av alla tankställen för drivmedel finns numera i tätorterna.
            Nästan hälften av alla de serviceställen som Svensk Kassaservice,
            som ni har diskuterat här i dag, hade i tätortsnära landsbygd
            försvann mellan 2004 och 2005.
          </note>
          <note>
            Nedskärningarna i service i glesbygden har inneburit att ca 198
            000 svenskar i dag har mer än en mil till närmaste butik, en ökning
            med 11 % de senaste två åren. Mellan 2 % och 2 ½ % har längre
            än två mil till närmaste tankställe. Det finns många byar uppe
            i Norrbotten varifrån det är ända upp till fyra mil till närmaste
            butik.
          </note>
          <note>
            Alla kan ju inse vad det innebär, med de höga drivmedelspriser
            som vi har i dagens läge, att tvingas åka längre än en mil till
            närmaste affär, och där är ju bilen enda alternativet, eller två
            mil för att tanka bilen. Det höga bensinpriset är i dag ett av
            de största gisslen som drabbar de boende i glesbygden, ett gissel
            som Socialdemokraterna med sin gröna skatteväxling i allt högre
            utsträckning lägger på glesbygdens människor. Det ökade skatteuttaget
            på drivmedel är ett svek mot glesbygdens folk.
          </note>
          <note>
            Nästan 70 % av det jag som konsument får betala vid pump utgörs
            av skatt och moms. På varje hundralapp ska staten ha ca 70 kr.
            Att betala mervärdesskatt på moms och moms på skatt är osunt,
            för att inte rent ut säga korkat.
          </note>
          <note type="speaker">
            Anf. 41 ULLA LÖFGREN (m):
          </note>
          <note>
            Fru talman! Jag tänkte måla upp en lite ljusare bild av glesbygden.
            Åtminstone det jag möter när jag reser i Västerbotten är en ganska
            positiv bild. Man ser nu att det händer saker och ting inom gruvindustrin.
            Det skapas arbeten. Det händer saker i skogsindustrin. Biltestverksamheten
            är ett annat område. Turismen i fjällvärlden börjar blomma upp,
            vad man kan se, och det flyttar fler människor dit. Det känns
            lite grann optimistiskt faktiskt, åtminstone i det inland som
            jag möter.
          </note>
          <note>
            Det är klart att det finns tomma hus och riktig glesbygd med
            avfolkning. Det kan man väl inte göra så mycket åt.
          </note>
          <note>
            Men för de små tillväxtorter som finns, där man känner optimism
            och framtidstro, till och med överhettning ibland, är vägarna
            oerhört viktiga. Därför känner man lite frustration inför regeringens
            ryckiga politik på det området. Långtidsplanen 2004 såg ju ganska
            bra ut. Men för 2005 minskades ramarna, och för 2006 är planeringsramen
            ännu mindre. Det är glesbygden framför allt som tar stryk.
          </note>
          <note>
            Jag läste i dag på nätet att glesbygden är den stora förloraren
            när Vägverket sparar. Framför allt är det de mindre vägarna som
            drabbas. Den som bor i glesbygd kan räkna med minst en timmes
            ytterligare väntan på en plogbil jämfört med förra vintern. Det
            är sådant som tar modet och geisten från dem som bor i glesbygden
            eller den som bor längs en enskild väg och inte kan driva sitt
            företag därför att han inte vet om han kan leverera varorna inom
            förfallotiden på våren. Han måste givetvis flytta.
          </note>
          <note>
            Jag vill helt enkelt uppmana statsrådet att satsa mer pengar
            på drift, underhåll och upprustning av vägnätet i glesbygd. Det
            tror jag gynnar de tillväxtområden som faktiskt finns och ger
            ett hopp.
          </note>
          <note type="speaker">
            Anf. 42 Statsrådet ULRICA MESSING (s):
          </note>
          <note>
            Fru talman! Jag skulle vilja instämma i mycket av det ljusa som
            Ulla Löfgren beskriver. När jag reser runt i både Norrbotten och
            Västerbotten möter jag i dag en helt annan framtidstro och en
            helt annan bild av livet och möjligheterna än vi gjorde för fem
            sex år sedan, inte minst kanske tack vare skogsindustrin och gruvindustrin.
          </note>
          <note>
            Om man tittar på gruvindustrin kan man se att det har gått oerhört
            snabbt. Det är bara 1015 år sedan vi hade en debatt om att vi
            inte trodde att gruvindustrin var en framtidsnäring i vårt land.
            När vi nu ser vilka prognoser som Bergsstaten visar över de mineraler
            som de har hittat runtom i vårt land finns det all anledning att
            vara optimistiska.
          </note>
          <note>
            Inte minst i Norrbotten, Erling Wälivaara, ser vi om vi tittar
            på det arbete vi gemensamt bedriver runt Kiruna och LKAB att framtidsutsikterna
            för LKAB:s gruva är så ljusa att vi till och med ska flytta i
            stort sett en hel kommun. Visst händer det många positiva saker.
          </note>
          <note>
            En av de näringar som växer snabbt är turistnäringen, som Ulla
            Löfgren också beskrev.
          </note>
          <note>
            Det här positiva betyder naturligtvis inte att vi inte också
            ser att det finns svårigheter. Det finns alltid svårigheter med
            både offentlig och privat service som man hela tiden måste ha
            respekt för. Livet och verkligheten kanske skiljer sig en del
            åt mellan inlandet och kuststräckan. Men bilden av och möjligheterna
            i både Norrbotten och Västerbotten är i dag helt annorlunda än
            de var tidigare.
          </note>
          <note>
            Det är klart att vi ska hjälpas åt att hålla i detta. Vi har
            gjort ett gemensamt arbete där vi har skapat förutsättningar för
            de här ljusa bilderna. Vi har gjort det med utbildning och med
            högskolorna. Vi har gjort det med satsningar riktade mot skogsindustrin
            och gruvindustrin.
          </note>
          <note>
            Oavsett detta är det infrastrukturfrågorna som avgör hur väl
            det går. Med de långa avstånd som finns och med det faktum att
            vi bygger vår framgång på export är infrastruktur- och transportpolitiken
            oerhört viktig, att både korta avstånden inom länen och inom landet
            och också korta avstånden mot andra länder.
          </note>
          <note>
            Vi sitter nu i diskussioner om Haparandabanan som ju är en viktig
            del av infrastrukturen kopplad till näringen, inte bara i Sverige
            utan också näringen mot Finland och mot Ryssland.
          </note>
          <note>
            Det är en stor investering som vi kommer att komma i gång med
            inom kort. Vi tittar också på de upphandlingar som Rikstrafiken
            har gjort för flyget. Där får vi bättre kvalitet på upphandlingen
            på flyget till ett lägre pris, vilket naturligtvis är oerhört
            positivt.
          </note>
          <note>
            Men det jag känner oro för är det som Ulla Löfgren pekade på,
            nämligen vägarna. Det är ingen tvekan om att vi under 90-talet
            åsidosatte underhållet på många av vägarna. Det är klart att det
            skapar irritation både bland enskilda och bland företag. Det är
            dessutom ett slöseri med gemensamma resurser och investerade pengar.
            Jag är därför oerhört mån om att noga följa Vägverkets anslag,
            både länsanslagen och de nationella anslagen. Min principiella
            ingång är att i valet mellan att bygga nytt och att underhålla
            det vi har kommer jag att satsa energi på att underhålla det vi
            har så att gjorda investeringar inte går till spillo.
          </note>
          <note>
            Vi har satt ett mål om att öka bärigheten på en del av landets
            vägar för att se till att de är farbara under hela året och en
            allt större del av året. Det är ett problem inte minst för de
            näringar som vi har pratat om här, skogsindustrin och gruvnäringen,
            att vi har problem med tjällossning på en del sträckor som innebär
            att stora delar av vägarna får stängas av under vissa perioder.
            Arbetet med det är nu prioriterat inom Vägverket. Vi kommer inför
            vårpropositionen att titta på om det finns möjlighet att öka anslagen
            ytterligare för att leva upp till de ramar som är satta både för
            länsanslagen och nationellt. I valet av prioriteringar är det
            främsta att underhålla det vi har.
          </note>
          <note type="speaker">
            Anf. 43 ERLING WÄLIVAARA (kd):
          </note>
          <note>
            Fru talman! Jag kan hålla med statsrådet om att det finns en
            framtidstro i Norrbotten. Dessutom är vi av sådant slag att vi
            inte ger oss så lätt. Vi ropar.
          </note>
          <note>
            Infrastrukturfrågorna, vägar och järnvägar, är oerhört viktiga,
            och mycket görs också där. Men det som är lite irriterande för
            mig som norrbottning är att så fort det händer någonting som kan
            liknas vid en katastrof i övriga landet säger man: Nu måste vi
            ta pengarna från Vägverket, nu måste vi ta pengarna från infrastruktursatsningarna.
            Många av de mycket goda förslag som regeringen har ligger också
            långt fram i tiden.
          </note>
          <note>
            Vi upplever det så att Sverige håller på att bli ett tvådelat
            land. Glesbygden glöms bort i flera av de stora satsningar som
            görs, inte minst satsningarna på tele- och IT-området som är bland
            de viktigaste förutsättningarna för gles- och landsbygdens villkor.
            Ta exempelvis en skogsarbetare som jobbar med sin maskin djupt
            inne i glesbygden. Han har ingen möjlighet att ha någon kommunikation
            med omvärlden. Han sitter där ensam också i svåra situationer.
          </note>
          <note>
            De regionala skillnaderna i Sverige är enligt min mening alldeles
            för stora. I våra grannländer har man statsrådet jämför våra grannländer
            med Sverige gjort stora satsningar, riktade satsningar. I Norge
            har man infört sänkta arbetsgivaravgifter i glesbygden för att
            öka företagens möjligheter att nyanställa. Likaså har man infört
            avskrivningar av studielånen för dem som väljer att jobba i norra
            Norge. I Kåfjord i Nordnorge har detta lett till att ett hundratal
            arbetstillfällen har skapats.
          </note>
          <note>
            Avskrivningar av studielånen är en åtgärd som jag har föreslagit
            under många år här i riksdagen, men det är ingen som har lyssnat
            på mig, tyvärr. Jag tror att en sådan åtgärd skulle locka många
            unga välutbildade människor till glesbygden, människor som förhoppningsvis
            stannar kvar, bildar familj och bidrar till ett levande samhälle.
          </note>
          <note>
            I Finland finns ett annat system, ett så kallat Finnverasystem,
            där man tillgodoser behovet av riskkapital för småföretagare.
            Jag tycker att Sverige borde följa det exemplet och bilda ett
            så kallat Sveaverasystem, där man helt enkelt från statens håll
            tillsammans med EU ser till att försörja företagen med riskkapital.
          </note>
          <note>
            Arbetslösheten är ett annat gissel som drabbar glesbygden, inte
            minst Norrbottens glesbygd. I Övertorneå kommun, som ju statsrådet
            besökte för ett tag sedan, visade länsarbetsnämndens siffror på
            över 16 % arbetslöshet. Några finns i så kallade åtgärder. I 8
            av Norrbottens 14 kommuner har man nästan 10 % arbetslöshet. Tre
            kommuner, Övertorneå, Pajala och Överkalix, har tidigare kommit
            med goda exempel på vilka åtgärder som skulle kunna vidtas. Det
            är punkter som handlar om arbetsgivaravgifter, sänkt moms på energi
            och statliga garantier för finansiering. Men tyvärr har man inte
            lyssnat på dessa kommuner.
          </note>
          <note>
            Jag anser att regeringen bör ta till vara den kraft till förändring
            som finns i dessa kommuner och pröva möjligheten att föra en helt
            ny regionalpolitik i nämnda kommuner. Låt någon av dessa kommuner
            bli en försökskommun.
          </note>
          <note type="speaker">
            Anf. 44 ULLA LÖFGREN (m):
          </note>
          <note>
            Fru talman! Först vill jag önska statsrådet lycka till med kamraterna
            i Finansdepartementet med mer pengar till vägarna. Vi moderater
            har föreslagit 4 miljarder mer nästa år. Jag hoppas att statsrådet
            får fram en liknande summa. Det skulle vara en bra hjälp på vägen.
          </note>
          <note>
            Jag håller med Erling Wälivaara om att vi borde titta på våra
            grannländer när det gäller deras politik för folk i glesbygd och
            på landet, framför allt vad man gör för att skapa fler företag
            och underlätta för företagen. Men det behövs även en grundläggande
            samhällsservice.
          </note>
          <note>
            Jag tycker att det tar lite för lång tid. Regeringen tillsätter
            utredningar, och man får aldrig något besked. Man orkar inte vänta
            helt enkelt, utan man flyttar. Ett sådant område är rättsområdet,
            där regeringen i flera år har lovat att man ska se på domstolar
            och åklageri i norra Sverige. Nu först har man tillsatt en utredning,
            och först efter valet kommer resultatet. Sådant gör att man lite
            grann tappar sugen. Så lite mera handlingskraft och snabbare ryck
            efterlyser jag.
          </note>
          <note type="speaker">
            Anf. 45 Statsrådet ULRICA MESSING (s):
          </note>
          <note>
            Fru talman! Jag önskar också att det gick snabbare ibland. Det
            känns ibland som att vända en Viking Line-båt på Stadsgårdskajen.
            Det tar en stund, när man ska vrida politiken, innan man kan mäta
            effekterna av den och också hinna reflektera över om det blev
            rätt eller om man ska justera den ytterligare. Jag skulle vilja
            säga att jag ständigt är beredd att titta på om vi behöver justera
            den ytterligare. Det är en svår balansgång mellan å ena sidan
            den nationella politiken och å andra sidan riktade åtgärder. Jag
            tror att vi behöver bådeoch. Det är ingen tvekan om att den nationella
            politiken med infrastruktur, med utbildning, med sjukvård och
            den offentliga servicen är oerhört viktig. Men vi vet också att
            det framför allt i små orter, när de ställs inför stora varsel
            eller när det är en svår omställning där man nästan ska skifta
            identitet, behövs någonting mer än den generella politiken under
            en tid för att hjälpa till med skiftet och hitta nya saker att
            utveckla och skapa tillväxt.
          </note>
          <note>
            Jag tror att man kan lära av grannländerna, men jag skulle vilja
            säga emot bilden av att vi gör mycket mindre. Nordiska rådet fick
            ett uppdrag att till förra mötet med ministrar för regionalpolitik
            titta på hur mycket av ansvar för regional utjämning de nordiska
            länderna tar inom sig. Vi gör den utredningen mot bakgrund av
            att vi nu sitter i förhandlingar om EU:s strukturfonder som ska
            börja gälla enligt en ny fördelning efter 2007. Av Sverige, Norge,
            Island, Danmark och Finland är det Sverige som tar det största
            regionalpolitiska ansvaret nationellt av alla dessa länder. Hur
            kan man komma fram till det? Jo, man tittar naturligtvis på all
            politik, allt ifrån betalningarna för isklassning via Sjöfartsverket
            till post- och kassautredning, till bredbandspengarna och till
            den upphandling, Erling Wälivaara, som vi har gjort på det gamla
            NMT-nätet. Det har varit viktigt för oss, eftersom NMT är en gammal
            teknik som har begränsad livslängd. När den tekniken släcks ned
            vill vi att nästa generation mobiltelefoni ska vara än bättre,
            inte minst i ett näringspolitiskt perspektiv. Den upphandling
            vi nu har gjort innebär att när NMT släcks ned blir täckningen
            och kvaliteten mycket bättre på det nya mobilnät som nu byggs
            upp.
          </note>
          <note>
            Jag tycker att det är självklart att om det inträffar en katastrof
            någonstans i vårt land jag hoppas verkligen att vi klarar oss
            från det under lång tid framöver, och inte bara i Sverige måste
            vi hjälpas åt. På samma självklara sätt som jag tycker att vi
            ska ha en aktiv regionalpolitik, där vi också försöker hjälpas
            åt och hålla ihop vårt land från norr till söder, måste vi hjälpas
            åt när det händer katastrofer.
          </note>
          <note>
            Det är alltid svårt att omprioritera pengar. Det var inte heller
            enkelt efter stormen Gudrun, men vi var tvungna att göra det eftersom
            södra Sverige då utsattes för extraordinära omständigheter. Då
            valde vi att fördela ansvaret nationellt, så att alla län och
            alla anslag fick vara med och hjälpa till i den omfördelningen.
          </note>
          <note>
            Vi har fått positiva besked från EU-kommissionen när det handlar
            om återflödet från solidaritetsfonden, och då ska de pengarna
            också gå tillbaka till de myndigheter som har hjälpt till med
            finansieringen.
          </note>
          <note>
            Det finns en del att lära av andra länder. Däremot tror jag inte
            att avskrivning av studielån är någon enkel väg. Frågan ställs
            då självklart: Är det bara för bristyrken som man ska tillåta
            den här avskrivningen? Är det bristyrken på en ort eller i länet?
            Ska man bara skriva av studielån för de människor som flyttar
            in till orten, eller ska man också skriva av studielånen för de
            människor som bor på orten och läser till ett bristyrke? Vi har
            i de utredningar som regeringen har gjort under många olika tillfällen
            kommit fram till att den frågan är för svår. Den skapar gränsdragningsproblem
            och därmed också väldigt mycket av orättvisa mellan dem som bor
            på en plats och dem som flyttar in. Vi har valt att inte gå fram
            med just det.
          </note>
          <note>
            Däremot vidtar vi många andra viktiga åtgärder när det gäller
            regionalpolitiken.
          </note>
          <note type="speaker">
            Anf. 46 ERLING WÄLIVAARA (kd):
          </note>
          <note>
            Fru talman! Statsrådet säger att Sverige satsar mest på regionalpolitiken
            i Norden. Men kan det vara så att vi gör fel saker, att vi inte
            riktigt förstår att vidta de rätta åtgärderna? Visst måste vi
            hjälpas åt när det gäller katastrofer, men det känns väldigt svårt
            för mig att acceptera att den svagaste alltid ska drabbas hårdast,
            att de som redan har de allra sämsta vägarna ska få betala. Men
            jag håller med om att vi ska hjälpas åt när katastrofer inträffar.
          </note>
          <note>
            I norra Norge avskriver man studielånen, och det verkar fungera
            där. Varför skulle det inte kunna fungera i vårt land?
          </note>
          <note>
            Fru talman! Det råder en paradoxal situation. Glesbygden, inte
            minst Norrbottens glesbygd, har på ett särskilt sätt bidragit
            till Sveriges tillväxt. Vattenkraften, malmen och skogen har kanske
            varit de största byggarna av Sveriges välfärd. Trots det halkar
            glesbygden efter.
          </note>
          <note>
            Om hela landet ska kunna leva, vilket regeringen upprepar gång
            på gång, på någorlunda lika villkor måste befolkningen ha möjlighet
            att bo kvar och verka på landsbygden. Glesbygdens speciella levnadsvillkor,
            med långa avstånd, höga skatter och höga kostnader, motiverar
            åtminstone en utredning där vi kan se hur vi kan lyfta fram glesbygden.
            Ge glesbygden förutsättningar!
          </note>
          <note>
            Jag är inte så hoppfull som statsrådet är om utvecklingen i glesbygden
            i framtiden. Jag tycker att den går lite åt fel håll. Det räcker
            inte längre med att bedriva palliativ vård, utan vi måste komma
            med konkreta, offensiva satsningar. Kristdemokraterna är beredda
            att stötta en sådan utveckling.
          </note>
          <note type="speaker">
            Anf. 47 Statsrådet ULRICA MESSING (s):
          </note>
          <note>
            Fru talman! Gör vi fel saker, frågar Erling Wälivaara. Nej, jag
            tror inte det, om jag ska lyssna på vad Erling Wälivaara själv
            pekade på, nämligen behovet av IT-satsning, 5 ½ miljard i den
            statliga bredbandssatsningen eller behovet av bättre mobiltäckning.
            Nu har vi gjort en upphandling, när NMT-nätet släcks ned.
          </note>
          <note>
            Jag utgår från att de exempel som Erling Wälivaara lyfte fram
            är saker som både han och många andra tycker är viktiga. Jag tycker
            också det. Därför tycker jag inte att vi gör fel saker. Jag tror
            att vi ibland skulle behöva kraftsamla och göra sakerna på färre
            aktörer. Ett sådant arbete pågår mellan våra myndigheter, där
            man tittar på om det är rimligt att ha så många aktörer som är
            aktiva och verkar på olika sätt mot Norrlandslänen eller om vi
            skulle tjäna på att ha lite färre, spridda skurar och kunna kraftsamla
            lite mer. Jag tror det. Det arbetet håller vi nu på med.
          </note>
          <note>
            Ja, jag tycker att hela Sverige ska leva. Det kommer aldrig att
            bli samma liv överallt i vårt land, men det är det inte heller
            någon av oss som tror. Det är klart att regionalpolitiken spelar
            en oerhört stor roll, precis som det kommunala utjämningssystemet,
            Rikstrafiken, post- och kassaservicen eller servicen till kommersiell
            lanthandel, som vi nu också arbetar med.
          </note>
          <note>
            Jag tolkar Erling Wälivaaras löfte om att Kristdemokraterna är
            beredda att hjälpa till som ett löfte om att de också är beredda
            att lägga lite mer pengar på regionalpolitiken. I de budgetförslag
            som hittills har lagts fram vill Kristdemokraterna spara. Jag
            välkomnar den ansatsen.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2005/06:95 om krav för bilsläpvagn
          </note>
          <note type="speaker">
            Anf. 48 Statsrådet ULRICA MESSING (s):
          </note>
          <note>
            Fru talman! Staffan Danielsson har frågat mig vilken linje jag
            driver inom EU i fråga om maximalt tillåtna totalvikter för bil
            och släp med B-körkort.
          </note>
          <note>
            Jag håller med Staffan Danielsson om att viktgränsen för bil
            och släpvagn som får köras med B-körkort bör höjas. Dagens viktgräns
            har i många fall lett till oönskade problem. För en god trafiksäkerhet
            är det viktigt att kunna anpassa dragbilen till släpet, exempelvis
            vad gäller bromsar och motorstyrka. De nuvarande reglerna kan
            leda till att man använder en olämplig, mindre bil för att kunna
            dra en maximalt tung släpvagn. Viktgränsen kan också medföra att
            snarlika ekipage får olika krav på förarbehörighet, beroende på
            dragbilens tyngd. Även om en ny viktgräns kan medföra nya gränsdragningsproblem
            anser jag att fördelarna med en något högre viktgräns väger över.
            Viktgränsen bör därför höjas från 3 500 kilo till 4 250 kilo,
            och jag arbetar för att ändra dessa bestämmelser.
          </note>
          <note>
            Sverige kan dock inte på egen hand ändra bestämmelserna för körkortsbehörigheter.
            EU:s transportministrar har vid flera rådsmöten diskuterat ett
            förslag till nytt körkortsdirektiv, där bland annat en höjning
            av viktgränsen föreslås. Jag har då framfört Sveriges syn på frågan,
            att totalvikten för bil och släpvagn med B-körkort bör ändras
            från 3 500 kilo till 4 250 kilo. Alla länder är inte positiva
            till en sådan förändring.
          </note>
          <note>
            Vi får nu avvakta de diskussioner som förs i ministerrådet och
            i parlamentet. Sverige kommer i dessa diskussioner att fortsätta
            driva linjen om en höjd viktgräns, och jag kommer att göra det
            aktivt.
          </note>
          <note type="speaker">
            Anf. 49 STAFFAN DANIELSSON (c):
          </note>
          <note>
            Fru talman! Tack, statsrådet Messing, för ett mycket bra svar!
            Jag kunde inte ha sagt det bättre själv. Jag ska ta upp några
            frågor på det sista stycket, men jag är belåten.
          </note>
          <note>
            Tidigare debatter har varit viktiga, men rätt omfattande. Den
            här frågan är mer precis och konkret. Man kan tycka att det är
            en liten fråga, fru talman, men det är det inte.
          </note>
          <note>
            Det här är någonting som berör människorna i vardagen och som
            tvingar mängder av bilförare och familjer att ta olika beslut.
            Det vi är överens om är att med dagens ålderdomliga, fyrkantiga
            regler tar man ofta fel beslut, eller tvingas ta beslut som inte
            förbättrar trafiksäkerheten utan försämrar den. Man drar så tunga
            släp man kan med små bilar i stället för att dra samma släp med
            lite mer anpassade bilar, som man kanske annars hade valt att
            ha.
          </note>
          <note>
            Jag jobbar en del med hästbranschen och känner till det här.
            Hästsläp finns det väldigt mycket av i Sverige. Det är en växande
            bransch, och många transporterar hästar de älskar sin hobby och
            sin verksamhet.
          </note>
          <note>
            Där är det här ett bekymmer. Om ministern nu får gehör för det
            som vi är överens om, att totalvikten behöver höjas så att man
            kan använda normala bra bilar både som familjebilar och till att
            dra släpvagn, så får man en bra kombination.
          </note>
          <note>
            Läget är alltså att vi är överens i sak. Om vi inte hade varit
            med i EU hade vi kanske infört det direkt, vad vet jag. Nu är
            vi med i EU, och vi är också överens om att det är bra. Då är
            det här ett direktiv som transportministrarna ska diskutera och
            som vi bör vara överens om i EU. Jag önskar verkligen statsrådet
            lycka till. Jag hoppas att det kan gå snabbt.
          </note>
          <note>
            Jag har några frågor. Det är några länder som tvekar. Vad beror
            det på? Jag har svårt att se några skäl för en sådan tvekan. Och
            vad är statsrådets bedömning? När kan den här förändringen träda
            i kraft?
          </note>
          <note type="speaker">
            Anf. 50 JAN-EVERT RÅDHSTRÖM (m):
          </note>
          <note>
            Fru talman! Det var ett bra svar, särskilt när statsrådet gick
            ifrån protokollet och lade till en mening på slutet om att hon
            kommer att arbeta aktivt för detta. Det var glädjande.
          </note>
          <note>
            Jag har stått många gånger här i kammaren och debatterat det
            här. Jag började 1999 att driva den här frågan. Då kände jag mig
            väldigt ensam, men om jag nu har statsrådet med mig så kanske
            vi kan se att vi har en enighet i den här kammaren.
          </note>
          <note>
            Vad som har gjort mig ledsen med den här frågan var en debatt
            som jag hade 2002. Jag litar inte på Socialdemokraterna riktigt.
            Det har varit något raljerande över den här släpvagnsdebatten.
            Först var det avslag. Det fanns inget intresse att driva frågan.
            Den 24 april 2002 när vi hade den sista debatten den mandatperioden
            konstaterade Socialdemokraternas företrädare: Det är väl bra att
            det finns någonting för trafikutskottet att jobba med under nästa
            mandatperiod. Så det var bra att frågan fick vara obehandlad.
          </note>
          <note>
            Enligt vad statsrådet nu säger kanske det inte behöver bli såsom
            jag hörde henne säga tidigare, att det känns som om man ska vända
            en Viking Line-båt vid Stadsgårdskajen. Är det något vi kan bidra
            med från riksdagens sida så är jag övertygad om att vi efter så
            många års debatt som vi har haft om det här är eniga. Jag önskar
            lycka till. Låt inte det här bli en långdragen process! Det är
            inte landet betjänt av.
          </note>
          <note type="speaker">
            Anf. 51 Statsrådet ULRICA MESSING (s):
          </note>
          <note>
            Fru talman! Jag tackar för stödet. Det är roligt att vi ibland
            kan driva gemensamma frågor och ha en gemensam ambition om vart
            vi vill. Det känns naturligtvis mycket bra.
          </note>
          <note>
            Vi har nästa transportministermöte redan den 5 december i Bryssel.
            Jag räknar med att frågan om körkortsdirektivet då kommer upp
            på ministrarnas bord.
          </note>
          <note>
            Det har varit lite olika synpunkter, för att svara på Staffan
            Danielssons fråga om var kritiken egentligen ligger. För ett längre
            tag sedan, i den förra kommissionen, låg kritiken på det plan
            som Staffan Danielsson är inne på, nämligen att man trodde att
            det skulle bli lite bättre om man körde lite lättare släpvagnar
            bakom tyngre bilar. Så kommer det naturligtvis inte att bli. Det
            blir tvärtom. Man försöker köra så tunga släpvagnar, husvagnar
            och hästvagnar som möjligt bakom lättare bilar. Då får det motsatt
            effekt. Det blir inte ökad trafiksäkerhet.
          </note>
          <note>
            För oss är det självklart. Vi vill kunna köra stora Polar-husvagnar
            också naturligtvis bakom våra svenska Volvobilar. Vi ser det som
            en trafiksäkerhetsåtgärd i sig, eftersom de svensktillverkade
            fordonen får en väldigt hög rankning när det gäller trafiksäkerhet.
          </note>
          <note>
            Bland medlemsländerna har det varit en helt annan fråga som ofta
            har gjort att det här direktivet har stött på patrull. Det är
            Tysklands ovilja att anta det här direktivet innan deras val eftersom
            det bygger på att vi ska införa liknande och gemensamma regler
            för körkort. Så i det här direktivet finns inte bara frågan om
            bil och släp kopplat till B-körkort. Här finns också frågan om
            utformningen av det gemensamma körkortet. Det är inte alltid just
            den här delen i frågan som har varit problemet. Det har också
            varit andra delar.
          </note>
          <note>
            Till Jan-Evert Rådhström vill jag säga att jag inte har någon
            som helst ambition att skjuta över den här frågan till nästa mandatperiod,
            utan ju förr desto bättre. Redan den 5 december kommer jag att
            fortsätta att argumentera för Sveriges linje. Jag är mycket glad
            om vi då kan komma till ett beslut. Om vi inte kan det vid det
            tillfället är jag beredd att fortsätta vid nästa tillfälle.
          </note>
          <note type="speaker">
            Anf. 52 STAFFAN DANIELSSON (c):
          </note>
          <note>
            Fru talman! Jag hoppas att det blir beslut då och att det ligger
            i någotsånär närtid. Bara för att utveckla vad som är problemet:
            Vi tar körkort. Man ska ta körkort. Då ska man veta hur man kör
            bil och kan dra släp. Nu har vi en konstlad gräns som gör att
            du tar körkort och du får köra bil och dra släp, men plötsligt
            om du har en viss kombination av bil och släp måste du ta nästa
            körkort. Folk drar sig för det. Det kostar pengar och tid att
            lägga ytterligare kraft på att lära sig mer. Då kör man mindre
            bilar. Så vi är överens om problembilden. Jag hoppas verkligen
            att EU kan samla sig snart.
          </note>
          <note>
            Om vi ställer den hypotetiska frågan att EU inte kommer till
            skott, att just den här lilla frågan skulle låsa sig, vilket jag
            inte tror, hur gör Sverige då? Jag är med på att vi behöver samordning
            och samarbete. Men nu är vi ändå olika länder. Borde vi inte själva
            kunna ha lite mod, våga visa lite framåtanda och införa det här
            ändå?
          </note>
          <note>
            Jag vet att om man tar körkort i Sverige eller andra EU-länder
            så kan man köra bil över hela EU det är bra men jag vet att det
            är ganska olika krav för att ta körkort. Sverige ligger givetvis
            i täten med hängslen och livrem och har säkert de mest avancerade
            frågorna som är jättekomplicerade och faktiskt försvårar för många
            ungdomar som inte är så studievana att ta körkort. Jag driver
            den frågan via motioner att det nästan är för komplicerat och
            svårt och börjar bli en klassklyfta. Det är så tuffa krav på att
            skriva de här komplicerade frågorna och att lägga pengar så att
            allt färre tar körkort, vilket är en annan debatt. Det är alltså
            lättare i andra länder. Det finns lite olika nivåer.
          </note>
          <note>
            Om ministern mot förmodan inte skulle lyckas vilket är vår utgångspunkt
            jag hoppas verkligen att det blir så och förhoppningsvis i början
            av nästa år borde vi då inte kunna agera i Sverige på egen hand
            och visa lite jäklar anamma?
          </note>
          <note type="speaker">
            Anf. 53 JAN-EVERT RÅDHSTRÖM (m):
          </note>
          <note>
            Fru talman! Jag ska med spänning höra vad statsrådet svarar på
            Staffan Danielssons fråga angående om det inte når framgång i
            kommissionen. Jag vill bara säga till statsrådet att om statsrådet
            skulle komma med något förslag i den här riktningen som jag drev
            under så många år så finns det en majoritet i kammaren. Så kom
            så ska vi driva igenom detta!
          </note>
          <note type="speaker">
            Anf. 54 Statsrådet ULRICA MESSING (s):
          </note>
          <note>
            Fru talman! Vi har i de diskussioner och i det arbete som vi
            har gjort i Sverige kommit fram till att det inte är möjligt för
            oss att agera på egen hand. Men låt oss säga att vi passerar nästa
            ministermöte den 5 december och kanske ytterligare ett och vi
            känner en frustration över att det inte rör på sig, vi kanske
            till och med känner en oro för att det finns andra i EU som vill
            dra frågan i än längre långbänk, då är jag beredd att vrida och
            vända på varenda sten och verkligen uttömma grundligt om vi inte
            kan gå fram på egen hand. Min bestämda uppfattning är att detta
            är en prioriterad fråga för oss.
          </note>
          <note type="speaker">
            Anf. 55 STAFFAN DANIELSSON (c):
          </note>
          <note>
            Fru talman! Statsrådet har mitt och Jan-Evert Rådhströms fulla
            stöd i den här frågan och förhoppningsvis en bred majoritet i
            riksdagen. Så jag tackar för den här debatten och för det positiva
            beskedet. Jag tror att många bilförare och familjer som har den
            här problematiken kan notera att det är förändringar på gång som
            kommer att underlätta deras tillvaro och skapa en bättre trafiksäkerhet.
            Lycka till, statsrådet!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.09 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellation 2005/06:104 om långsiktig lösning
            för förbindelsen till Holmön
          </note>
          <note type="speaker">
            Anf. 56 Statsrådet ULRICA MESSING (s):
          </note>
          <note>
            Fru talman! Gunilla Tjernberg har frågat mig vilka åtgärder jag
            avser att vidta för att få till stånd en långsiktigt hållbar och
            samhällsekonomiskt effektiv lösning för förbindelserna med Holmön.
          </note>
          <note>
            Förra gången interpellanten och jag diskuterade Holmön var i
            en interpellationsdebatt den 13 februari 2003 tillsammans med
            Ulla Löfgren. Mitt besked i kammaren den gången var att jag planerade
            att lämna en proposition till riksdagen där bland annat frågor
            kring allmänna färjor skulle tas upp. Arbetet med en transportpolitisk
            proposition pågår för närvarande och det är fortfarande min avsikt
            att behandla frågan om färjor i den kommande propositionen.
          </note>
          <note>
            Liksom jag hävdade i vår senaste interpellationsdebatt menar
            jag att det är mycket angeläget att vi hittar en långsiktig samförståndslösning
            för trafiken till Holmön och andra aktuella öar. Det finns också
            ett behov av att klargöra vissa principiella förhållningssätt
            när det gäller gränsen mellan allmänna och enskilda färjor.
          </note>
          <note>
            Vägverkets uppgift är att hålla statlig infrastruktur vägar och
            tillhörande väganordningar medan regional kollektivtrafik bedrivs
            av trafikhuvudmännen. Den utredning som Gunilla Tjernberg refererar
            till, Brevutredningen, konstaterade att det finns ett litet antal
            förbindelser där endast enstaka motorfordon kan tas ombord. Här
            menar jag att vi måste dra en principiell linje och konstatera
            att en sådan båtförbindelse är kollektivtrafik på vatten.
          </note>
          <note>
            För att nå en långsiktig samförståndslösning kommer regeringen
            att utse en särskild förhandlingsman för att finna formerna för
            trafikhuvudmännens övertagande av viss sådan båttrafik, däribland
            Holmön. Också andra leder som helt eller delvis finansieras med
            Vägverkets anslag kan bli aktuella för övertagande.
          </note>
          <note>
            När det gäller förbindelsen vintertid har regeringen tidigare
            konstaterat att det inte kan bli aktuellt att inrätta en särskild
            vinterväg med stöd av väglagen eftersom vintervägar som hålls
            av Vägverket inte får trafikeras av terrängmotorfordon eller terrängsläp.
            Jag vill därför avslutningsvis framhålla att fram till dess att
            förhandlingsmannen avslutat sitt arbete kommer regeringen att
            ge Länsstyrelsen Västerbotten i uppdrag att fortsätta staka och
            hålla en förbindelse över isen mellan Holmön och fastlandet.
          </note>
          <note type="speaker">
            Anf. 57 GUNILLA TJERNBERG (kd):
          </note>
          <note>
            Fru talman! Tack för svaret.
          </note>
          <note>
            Jag tog del av Ulrica Messings svar vid en debatt som vi hade
            för två och ett halvt år sedan med anledning av en interpellation
            som Ulla Löfgren då hade ställt, och jag vet att jag efter den
            debatten var ganska hoppfull. Jag kände tillförsikt. Jag kände
            att infrastrukturminister Messing hade en ambition att lösa den
            här frågan. Och jag tror att jag kan säga att jag inte drömde
            om att jag skulle stå här drygt två och ett halvt år senare och
            att vi skulle vara i samma läge nu som vi var då. Det är därför
            som jag har väckt den här interpellationen igen.
          </note>
          <note>
            Fru talman! Kommunikationerna mellan Holmön och fastlandet, framför
            allt vintertid, är minst sagt bekymmersamma. När det är som värst
            tvingas de boende leva isolerade med allt vad det innebär. Hela
            den här historien och berättelsen redogjorde vi för förra gången
            vi debatterade, men vi ska ta upp lite grann igen i dag.
          </note>
          <note>
            Det är drygt 90 personer som i dag är bofasta på Holmön. Jag
            är övertygad om att många av dem med stort intresse och på olika
            sätt kommer att följa och ta del av den här debatten. Jag tror
            också att många av dem som brukar vistas och bo på Holmön sommartid
            kommer att följa debatten och lyssna på ministerns svar med spänning
            i dag.
          </note>
          <note>
            Av de boende pendlar dagligen ungefär 15 personer till jobb och
            skola på fastlandet. Problemet med förhållandena i vintertrafiken
            löses mer eller mindre dag för dag. Möjligheterna att pendla till
            jobb på fastlandet är i dag minst sagt begränsade. Barn tvingas
            bo inackorderade. Äldre oroar sig för om de inplanerade sjukhusbesöken
            ska kunna bli av. Jag hade ett samtal med en sådan äldre man för
            inte länge sedan.
          </note>
          <note>
            Vägverket säger sig sköta båtförbindelsen så länge färjan kan
            gå det lät som en visa. Utöver det tar man inget ansvar för kommunikationerna.
          </note>
          <note>
            Fru talman! Efter åtta års utredande har regeringen och infrastrukturminister
            Messing ännu inget svar på hur problemet med vinterförbindelserna
            till Holmön ska lösas. Det är anmärkningsvärt. Åtta år är en lång
            tid. Utredningarna har snarare lett till en försämring. Brevutredningen
            medförde att förhandlingarna mellan Vägverket och Umeå kommun
            avstannade. Ingen av aktörerna ville ta några som helst initiativ
            förrän frågan om huvudmannaskapet var löst.
          </note>
          <note>
            Som jag sade är det drygt två och ett halvt år sedan vi stod
            här senast i samma ärende. Då, i februari 2003, hänvisade ministern
            till en kommande proposition där bland annat frågor kring allmänna
            färjor skulle tas upp. Arbetet med den trafikpolitiska propositionen
            pågår fortfarande, hör jag i ministerns svar. Ministern sade inte
            i den debatten någonting om att den lösning som hon hänvisade
            till låg flera år bort i tiden.
          </note>
          <note>
            Fru talman! År 2003 gav regeringen Länsstyrelsen Västerbotten
            i uppdrag att ordna en vinterled till Holmön, i praktiken en skoterled
            under två år. Efter det skulle frågan få en permanent lösning.
            Jag vet att infrastrukturministern sade så vid det tillfället.
            Hon lovade också holmöborna att de skulle slippa leva i det vakuum
            som har uppstått. Nu har det gått två år, men löftet är ännu inte
            infriat.
          </note>
          <note type="speaker">
            Anf. 58 ULLA LÖFGREN (m):
          </note>
          <note>
            Fru talman! Fru statsrådet! Att jag är engagerad i den här frågan
            har ju framgått av tidigare debatter, interpellationer och frågor.
            Att jag är så engagerad beror på att jag känner att jag har ett
            personligt intresse i frågan. Det är nämligen så att förbindelserna
            till Holmön var upprinnelsen till att jag blev politiskt aktiv
            en gång i tiden. 1979 var jag med och bildade Holmöns stug- och
            intresseförening, vars huvudsyfte var att Holmön skulle kunna
            fortsätta att vara en levande kulturbygd. Vi uppvaktade kommunen,
            länsstyrelsen och Vägverket och fick då till stånd en ny färja.
            Det var en framgång. Men nu är det sämre igen, så nu är det verkligen
            dags för ett nytt avstamp i den här frågan. Det är lika eländigt
            om inte eländigare än vad det var 1979, då vi bestämde oss för
            att ta tag i saken.
          </note>
          <note>
            Precis som Gunilla Tjernberg sade tar det här tid. Under den
            tid som det tar hinner människor ge upp och ledsna och överge
            sina drömmar och sina ambitioner. Det tycker jag är väldigt synd,
            för öar är någonting unikt. Och vi ska vara rädda om de öar vi
            har i Sverige där det finns befolkning och en gammal ökultur att
            slå vakt om. Därför tycker jag att någonting nu borde hända väldigt
            snabbt.
          </note>
          <note>
            Den transportpolitiska propositionen skulle ha kommit tidigare.
            Den är försenad, och det är ju ledsamt. Jag tycker att man borde
            ha kunnat göra någonting i särskild ordning. Men jag tror inte
            att det är den här frågan som är svår att komma överens om i den
            transportpolitiska propositionen.
          </note>
          <note>
            Min lilla korta fråga just nu är: Varför måste man vänta med
            att tillsätta förhandlingsmannen tills propositionen är framlagd?
            Kan inte statsrådet tillsätta förhandlingsmannen nu på en gång?
          </note>
          <note type="speaker">
            Anf. 59 Statsrådet ULRICA MESSING (s):
          </note>
          <note>
            Fru talman! Först några korta kommentarer till Gunilla Tjernbergs
            inlägg, därför att det är inte samma förutsättningar nu som då.
            Förra gången vi tre träffades i en interpellationsdebatt var alla
            aktörer till och med oense om vem som skulle staka vägen under
            vintertid. Det gav naturligtvis grund för en otrolig oro för alla
            boende på Holmön att de inte skulle kunna leva och verka där under
            den tid på året då det är snö och is. Den oron mötte vi genom
            att ge länsstyrelsen ett uppdrag att fram till dess att vi hittar
            en långsiktig och permanent lösning är det länsstyrelsen som har
            det uppdraget vintertid. Det har de nu skött under två vintrar.
          </note>
          <note>
            Det är ett viktigt uppdrag, även om man kan tycka att det i sammanhanget
            är lite pengar. Under hela förra året lade länsstyrelsen ut ungefär
            55 000 kr på att involvera tre boende på ön att sköta servicen.
            Men det är ändå en viktig service. Det uppdraget kommer att ligga
            kvar där ända tills vi löser frågan långsiktigt.
          </note>
          <note>
            När vi debatterade frågan senast hade jag bilden framför mig
            att vi skulle lägga fram den transportpolitiska propositionen
            tidigare än vad vi nu kommer att göra. Skälet till att den kommer
            senare är delvis att vi har lagt in fler frågor i den tranportpolitiska
            propositionen.
          </note>
          <note>
            Det är alltid en avvägning att fundera över hur mycket av en
            sammanlagd transportpolitik man ska väva in för att kunna göra
            den helhetsbedömning som är viktig och hur mycket man ska rycka
            loss och gå fram med lite tidigare.
          </note>
          <note>
            Jag kommer ihåg att vi också konstaterade när vi samlades att
            den här frågan började redan år 1951 när man drog in det allmänna
            underhållet på färjelinjen. Jag inser att många holmöbor men också
            andra öbor är hårt prövade i fråga om kommunikationerna.
          </note>
          <note>
            Nu sitter vi i slutdiskussioner om den transportpolitiska propositionen.
            Vi kommer att bli klara inom bara några veckor. Men om det mot
            vad jag vet i dag skulle inträffa något som gör att vi inte blir
            klara med den transportpolitiska propositionen nu under vintern
            är jag beredd att rycka loss just den här frågan.
          </note>
          <note>
            Den rör inte bara Holmön. Vi har i dag 13 enskilda färjeleder
            runtom i landet. Vi vill tillsätta en förhandlingsperson, en man
            eller en kvinna, som tittar på hur vi långsiktigt löser fler liknande
            svåra frågor som den som vi debatterar här i dag om förbindelsen
            mellan Umeå och Holmön.
          </note>
          <note>
            Jag vill gärna hålla ihop den frågan med de transportpolitiska
            frågorna i vid mening. Vi talar här om kollektivtrafik, flyg,
            järnväg och väg. Men om någonting skulle uppstå som gör att den
            transportpolitiska propositionen får skjutas på ytterligare en
            gång kommer jag att gå vidare med just det här förhandlingsuppdraget
            utanför propositionen.
          </note>
          <note type="speaker">
            Anf. 60 GUNILLA TJERNBERG (kd):
          </note>
          <note>
            Fru talman! Det tycks som om både ministern och jag är överens
            om att det är angeläget att få en långsiktig lösning på problemen
            med kommunikationerna mellan Holmön och fastlandet. Det gäller
            naturligtvis också andra öar, men nu är det Holmön som jag lyfter
            fram i dag. Jag vill tolka det så. Jag ger ministern en chans
            till.
          </note>
          <note>
            För min del handlar det om en lösning i närtid. Det handlar inte
            om någon mer utredning. Den här frågan är för viktig för framtiden.
            Det har utretts, och det har varit väldigt många personer involverade
            i hur en lösning skulle kunna se ut. Någon mer utredning gynnar
            inte frågan. Det har jag inte heller hört att det ska bli.
          </note>
          <note>
            Undersökningar visar att det är många som skulle vilja flytta
            ut till ön om bara kommunikationerna fungerade. Företag vill utveckla
            och vara kvar. Framför allt är servicen viktig för öborna. Här
            är kommunikationen avgörande.
          </note>
          <note>
            Ministern aviserar att en särskild förhandlingsman ska utses
            för att finna formerna för en lösning. Det kan jag tycka är rätt
            rimligt. Men för att förhandlingsmannen eller förhandlingskvinnan
            ska klara sitt uppdrag att uppnå en långsiktigt hållbar lösning
            måste ett antal frågor ställas och bli belysta.
          </note>
          <note>
            Jag vill göra det här. Sker inte de klarläggandena är risken
            uppenbar, och jag är rädd att den förhoppning som väckts går om
            intet. Det kanske ställs ut nya löften som inte infrias, och så
            är vi tillbaka där vi är i dag. Dit ska vi inte. Vi ska vidare.
            Frågan ska lösas.
          </note>
          <note>
            Riktigt trygg känner jag mig inte. Men jag ska ställa några frågor
            om detta.
          </note>
          <note>
            När kommer förhandlingsmannen eller förhandlingskvinnan att tillsättas?
            Lite svar fick jag redan innan. Men precisera det gärna en gång
            till.
          </note>
          <note>
            Vilket blir hans eller hennes specifika uppdrag? Hur tänker sig
            ministern formulera ett direktiv? Kommer innehållet i uppdraget
            att medge en viss frihet, vilket jag själv tror vore bra?
          </note>
          <note>
            (Statsrådet ULRICA MESSING: Vad sade du som fråga två?)
          </note>
          <note>
            Jag sade: Vilket blir hans eller hennes specifika uppdrag? Hur
            blir direktivet?
          </note>
          <note>
            (Statsrådet ULRICA MESSING: Vad var nästa fråga?)
          </note>
          <note>
            Nästa fråga var: Kommer innehåller i uppdraget att medge en viss
            frihet, vilket jag tror vore väldigt bra? Det lade jag till själv.
          </note>
          <note>
            När ska hon eller hon vara klar med sitt arbete?
          </note>
          <note>
            Jag kan konstatera att holmöborna ännu inte kan se någon ljusning
            i sikte. Jag hoppas att vi efter den här debatten har kommit ett
            litet steg närmare en ljusning. Det här har utretts i åtta år.
            Nu ska vi vidare, och frågan ska lösas.
          </note>
          <note>
            Att Länsstyrelsen Västerbotten har fått ett förnyat uppdrag från
            regeringen att fortsätta att staka och hålla en förbindelse över
            isen mellan Holmön och fastlandet innebär i praktiken ingen förbättring
            för de boende på Holmön. Det fortsätter som i dag.
          </note>
          <note>
            Jag vet att länsstyrelsen gör ett bra jobb. Jag sitter själv
            i dess styrelse. Jag vet att den inte har fått uppdraget. Men
            det kanske är på väg. Jag återkommer i mitt sista inlägg.
          </note>
          <note type="speaker">
            Anf. 61 ULLA LÖFGREN (m):
          </note>
          <note>
            Fru talman! Jag tänker inte hålla på att käbbla om att det har
            tagit tid och att det är viktigt att det kommer till ett slut.
            Det är inte meningsfullt. Men lika fullt vore det bra med ett
            klart besked.
          </note>
          <note>
            Det handlar just om ovissheten. När får vi veta? Törs vi satsa?
            Vi behöver ett slutdatum. Kan ministern ge ett slutdatum, att
            den och den dagen ska förhandlingsmannen vara färdig? Då får holmöborna
            veta hur det blir i framtiden.
          </note>
          <note type="speaker">
            Anf. 62 Statsrådet ULRICA MESSING (s):
          </note>
          <note>
            Fru talman! Ett datum när förhandlingspersonen ska vara klar
            kan jag inte ge löfte om i dag. Men jag ska försöka förtydliga
            mig lite grann i de fyra frågor som Gunilla Tjernberg ställde.
          </note>
          <note>
            Den första gav jag ett svar i mitt förra inlägg. Vi förhandlar
            nu intensivt om den transportpolitiska propositionen. Jag är väldigt
            optimistisk. Vi kommer snart att gå fram med den. Men om något
            som jag inte känner till i dag skulle medföra att vi skjuter den
            framåt ytterligare en tid rycker jag loss den här frågan. Det
            gäller 13 enskilda färjeleder där vi av olika skäl måste hitta
            lösningar.
          </note>
          <note>
            Det är också svaret på en av Gunilla Tjernbergs frågor, nämligen
            om det finns någon frihet i uppdraget. Det måste det göra. Jag
            är inte säker på att vi hittar samma typ av lösning för alla färjeleder.
            Där får det vara en öppenhet som bygger på lokala och regionala
            idéer och möjligheten till lokal och regional förankring.
          </note>
          <note>
            Vi har samma behov att kunna garantera servicen och kunna planera
            både för privatpersoner och för företagare. Men jag är öppen för
            att lösningarna för färjelederna ibland kan se olika ut beroende
            på förutsättningarna lokalt och regionalt.
          </note>
          <note>
            Uppdraget ska vara att hitta lösningar för de 13 enskilda färjeleder
            som nu finns runtom i landet. Ibland kan det vara privata aktörer
            som upphandlas. Ibland kan det vara myndigheter som ska få det
            specifika uppdraget.
          </note>
          <note>
            En fråga gällde när förhandlingspersonen kan vara klar. Det vågar
            jag inte säga. Men jag skulle uppskatta om man när man tittar
            på de 13 enskilda färjelederna kan vara beredd att låta lösningarna
            få ta lite olika lång tid. Man måste inte vara klar med alla 13
            lederna, eller med tio eller åtta.
          </note>
          <note>
            I den mån man hittar en lokal och regional koppling, där man
            har samsyn om hur lösningen kan se ut för att garantera kommunikationen
            i framtiden, kan man också avsluta arbetet med just den färjeleden
            och fortsätta med de andra. Den friheten måste också finnas för
            förhandlingspersonen.
          </note>
          <note type="speaker">
            Anf. 63 GUNILLA TJERNBERG (kd):
          </note>
          <note>
            Fru talman! Jag tackar för svaret, som känns hoppfullt.
          </note>
          <note>
            Jag skulle vilja måla upp en vision i arbetet. Den skulle kunna
            se ut ungefär så här. Man skulle ge holmöborna en tid på tre år
            att visa att det man talar om har substans. Det kan vara en kostnad
            på ett par miljoner per år. Lite medel ska naturligtvis tillföras.
            Med det skulle man kunna öka turtätheten. Därigenom får man en
            turlista för att både bo och pendla. Det skulle öka möjligheten
            att åka emellan.
          </note>
          <note>
            Här tror jag att det skulle vara bra om man hade med Umeå kommun,
            Vägverket, länsstyrelsen, Glesbygdsverket och naturligtvis holmöborna,
            dem skulle jag nämnt först. Det skulle vara självklara partner
            för att utforma en sådan lösning. Där har en förhandlingsman eller
            förhandlingskvinna en mycket viktig funktion. Det är en sådan
            lösning jag sett framför mig när jag tänkt väldigt mycket på det.
            Jag skickar med det.
          </note>
          <note>
            Det är så vi är överens om att det är; det handlar om att få
            en fungerande och tillfredsställande kommunikation. Det är viktigt
            att detta löses för Holmön.
          </note>
          <note>
            Om det finns möjligheter till arbetspendling och möjligheter
            att bo och leva på en ö så får vi öar som utvecklas och som också
            kommer att kunna ge andra som inte bor på ön en fantastisk möjlighet
            att se och upptäcka dess natur. De kan få göra en livskvalitetsresa
            som vi har ett ansvar för.
          </note>
          <note>
            Det är min förhoppning att arbetet ska kunna komma till stånd
            för att möjliggöra för Holmön att vara det viktiga paradis på
            jorden som det är.
          </note>
          <note type="speaker">
            Anf. 64 Statsrådet ULRICA MESSING (s):
          </note>
          <note>
            Fru talman! Jag vill understryka att vi kommer att arbeta vidare
            med frågan, och jag vill gärna hålla ihop den med den transportpolitiska
            propositionen. Men jag drar mig inte för att rycka loss den om
            jag känner en oro för tidtabellen.
          </note>
          <note>
            Om vi tre ses här igen för ytterligare en interpellationsdebatt
            så hoppas jag att vi inte diskuterar varför det inte har blivit
            någon lösning, utan vad vi tycker om den lösningen. Jag är mån
            om att detta får ett positivt slut.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2005/06:73 om arbete för funktionshindrade
          </note>
          <note type="speaker">
            Anf. 65 Statsrådet HANS KARLSSON (s):
          </note>
          <note>
            Fru talman! Linnéa Darell har frågat mig vilka åtgärder jag kommer
            att vidta för att fler funktionshindrade ska ges möjlighet till
            arbete och egen inkomst. Linnéa Darell hänvisar till den levnadsnivåundersökning
            som genomförts av utredningsinstitutet Handu 2005.
          </note>
          <note>
            Till att börja med vill jag lyfta fram att sysselsättningsmålet
            är ett överordnat mål för regeringen som självfallet också omfattar
            funktionshindrade. Ansvaret för att öka sysselsättningen är därför
            något som sträcker sig över flera politikområden. För att lyckas
            krävs också ett starkt engagemang från alla samhällssektorer,
            inte minst näringslivet och de fackliga organisationerna. Arbetsmarknadspolitiken
            spelar en viktig roll eftersom anställningar i Samhall, lönebidrag
            med mera i många fall är helt avgörande för att vissa funktionshindrade
            ska få ett jobb. Men det räcker inte. Det behövs en rad olika
            åtgärder för att förbättra situationen, till exempel att höja
            utbildningsnivån eftersom den är generellt lägre för personer
            med funktionshinder jämfört med befolkningen i övrigt. Arbetet
            med att förebygga och bekämpa diskriminering är prioriterat av
            regeringen liksom att förbättra tillgängligheten i samhället.
          </note>
          <note>
            Enligt Statistiska centralbyrån finns i dag en miljon människor
            som anser sig ha någon form av funktionshinder. Av dessa anser
            ca 600 000 personer att också deras arbetsförmåga är nedsatt.
          </note>
          <note>
            Det är så att kvinnor och män som har ett funktionshinder alltid
            har haft en högre arbetslöshet än befolkningen i övrigt. Det är
            inte bra. Kvinnor med funktionshinder har högre arbetslöshet än
            män. Det är viktigt att detta särskilt uppmärksammas inom arbetsmarknadspolitiken.
          </note>
          <note>
            Inom arbetsmarknadspolitiken finns sedan många år särskilda resurser
            avsatta för att underlätta för personer med funktionshinder som
            medför nedsatt arbetsförmåga att få ett jobb. Dessa har också
            utökats varje år sedan början av 90-talet, från 52 000 personer
            år 1994 till 61 000 personer år 2004. I medel motsvaras detta
            av en skillnad på drygt 1 miljard kronor. Arbetsförmedlingen prioriterar
            personer som har funktionshinder som medför nedsatt arbetsförmåga,
            och de får också relativt sett mer resurser än övriga.
          </note>
          <note>
            Regeringen har ändå funnit att det är nödvändigt att höja ambitionen
            för att få en ökad effektivitet och kvalitet i de olika insatserna.
            Regeringen har bland annat beslutat att från den 1 juli 2005 höja
            den högsta bidragsgrundande lönekostnaden i lönebidraget från
            13 700 kr till 15 200 kr. I budgetpropositionen för 2006 har en
            höjning av den bidragsgrundande lönekostnaden aviserats från och
            med 2007 till 16 700 kr.
          </note>
          <note>
            I samma proposition föreslår regeringen flera insatser för att
            underlätta för funktionshindrade att få ett arbete. Bland annat
            kommer en modell i tre steg att införas där den första insatsen
            är en period med kartläggning och vägledning för personer som
            står mycket långt ifrån arbetsmarknaden. Det andra steget, utvecklingsanställning,
            ska under ett år kunna erbjudas personer som har ett funktionshinder
            som medför nedsatt arbetsförmåga. Genom att pröva att arbeta på
            en arbetsplats där också inslag av till exempel rehabilitering
            finns prövas individens möjlighet till att få en anställning ytterligare.
            För dem som trots detta inte kunnat få en anställning på den reguljära
            arbetsmarknaden finns också ett tredje steg anställning i Samhall
            eller en trygghetsanställning. Trygghetsanställning får anordnas
            av alla arbetsgivare och ska vara ett komplement till Samhall
            för att bredda arbetsmöjligheterna för gruppen.
          </note>
          <note>
            När det gäller arbetsgivarnas medfinansieringsansvar för sjukpenningkostnaderna
            är min bedömning att detta kommer att leda till positiva effekter
            för de allra flesta, bland annat genom ökade satsningar på rehabilitering
            och deltidssjukskrivning. För att minska risken för selektion
            på arbetsmarknaden finns också ett högriskskydd som innebär att
            arbetsgivarens medfinansieringsansvar inte ska gälla en arbetstagare
            som har en sjukdom som medför risk för en eller flera längre sjukperioder.
            Jag kommer att följa den här reformen mycket noga. Externa aktörer
            kommer att få i uppdrag att utvärdera effekterna av den.
          </note>
          <note type="speaker">
            Anf. 66 LINNÉA DARELL (fp):
          </note>
          <note>
            Fru talman! Tack för det utförliga svaret! Det är alltid trevligt
            att debattera med arbetslivsministern, men som framgår av interpellationen
            hade jag tänkt mig att jag skulle höra hur din kollega Berit Andnor,
            som är ansvarig för handikappolitiken, ser på det dystra faktum
            som Levnadsnivåundersökningen redovisade.
          </note>
          <note>
            Å andra sidan finns det väl ett värde i att situationen på arbetsmarknaden
            för personer med funktionshinder diskuteras just utifrån det politikområde
            som omfattar arbetsmarknadsfrågorna, så det blir säkert en bra
            debatt ändå. Men jag kommer in på en del frågor som kanske inte
            precis är arbetslivsministerns.
          </note>
          <note>
            Fru talman! Oavsett om konjunkturen är bra eller dålig har funktionshindrade
            alltid en svår situation på arbetsmarknaden. De statliga insatserna
            för att stärka deras ställning är därför mycket viktiga och måste
            alltid prioriteras. Arbetslinjen ska gälla, och förtidspensioneringar
            ska undvikas i största möjliga utsträckning. Så långt som möjligt
            ska personer med nedsatt arbetsförmåga ha ett reguljärt arbete.
          </note>
          <note>
            Majoriteten av dem behöver dock någon form av stöd eller anpassning
            för att det ska vara möjligt. Det kan handla om hjälpmedel, anpassade
            lokaler, transporter till och från arbetsplatsen eller personligt
            biträde. Men allra vanligast verkar behovet vara av att anpassa
            arbetstid, arbetstempo och arbetsuppgifter.
          </note>
          <note>
            Många har i dag anställningar med lönebidrag, precis som nämndes
            i interpellationssvaret. Vi har från Folkpartiet ganska länge
            drivit frågan om att höja taket. Därför välkomnar vi den höjning
            som gjordes från den 1 juli i år och även den höjning som aviseras
            från 2007.
          </note>
          <note>
            För de människor som omfattas av lagen om stöd och service, LSS,
            kan ibland möjligheterna att få ett arbete vara ännu mer begränsade.
            Men möjligheten måste alltid få prövas.
          </note>
          <note>
            Jag träffade för en tid sedan fyra funktionshindrade ungdomar
            i Norrköping. De hade många förslag rörande studier och arbete.
            De kommenterade också några företeelser som det finns anledning
            för oss beslutsfattare att reflektera över. Bland annat frågade
            de: Varför går funktionshindrade ungdomar till Försäkringskassan
            efter avslutad gymnasieutbildning och inte till arbetsförmedlingen,
            som kamraterna utan funktionshinder? Och varför förändras samhällets
            förväntningar på oss efter skolan? Under skoltiden förväntas vi
            klara av ungefär samma saker och ta samma ansvar som kamraterna,
            men efter utbildningen räknas man liksom inte, sade de. Vadå jobb?
            Det är det bemötande de upplever att de ofta får.
          </note>
          <note>
            Jag har läst i budgetpropositionens skrivningar om unga funktionshindrade.
            Jag vet också att det finns särskilda handläggare på flera arbetsförmedlingar.
            Men förändringarna tar så oerhört lång tid. Som jag ser det måste
            det till ett aktivt opinionsarbete.
          </note>
          <note>
            Fru talman! Hans Karlsson beskriver regeringens nya trestegsmodell
            som ska öka möjligheterna att hitta rätt jobb. Steg ett avser
            kartläggning och vägledning till arbetssökande med oklar problemställning.
            Denna metod ska tillämpas för alla arbetssökande oberoende av
            om funktionshinder föreligger eller inte.
          </note>
          <note>
            Jag kritiserar inte de goda avsikterna, men jag frågar mig vad
            arbetsförmedlingen gör i dag när man har arbetssökande med oklar
            problemställning. Är det inte en ganska vanlig företeelse? Eftersom
            alla med oklar problemställning uppenbarligen ska ingå i den nya
            satsningen med steg ett är min direkta fråga: Vilket utrymme ges
            då de som bevisligen har ett funktionshinder som hindrar dem från
            att få ett jobb? Kommer de även fortsättningsvis att hamna i bakvattnet?
          </note>
          <note type="speaker">
            Anf. 67 LARS-IVAR ERICSON (c):
          </note>
          <note>
            Fru talman! Allra senast 2010 vill vi uppnå ett samhälle tillgängligt
            för alla. I tillgänglighetsbegreppet ingår också rätten till arbete.
            I våras ställde jag en interpellation till ministern som handlade
            om arbetshandikappades situation. Därför känns det naturligt att
            ansluta här i kväll.
          </note>
          <note>
            Vi fick några aktuella siffror från Ams vid en intern utfrågning
            i arbetsmarknadsutskottet i förra veckan. Siffrorna visar antalet
            inskrivna funktionshindrade vid arbetsförmedlingen tredje kvartalet
            i år. Antalet arbetslösa var 22 000 och antalet sysselsatta i
            konjunkturprogram var 25 000. 64 000 finns i kategorin särskilda
            handikappinsatser. Det är helt klart att vi har en stor grupp
            här med behov av många åtgärder.
          </note>
          <note>
            Jag ser i svaret att ministern redogör för hur olika insatser
            ska ske för att få funktionshindrade i arbete. Jag tycker att
            det är bra att regeringen har lyssnat till Centerpartiets krav
            på att höja lönebidragen. Vi skulle i och för sig vilja höja dem
            ytterligare. Men jag undrar hur det går med några andra viktiga
            bidrag, nämligen bidragen till arbetsplatsanpassning och arbetsbiträden.
            Kan inte de också höjas?
          </note>
          <note>
            Jag undrar också om det är möjligt att förbättra möjligheterna
            för personer som har passerat pensionsåldern att fortsätta arbeta
            trots funktionshinder. Vi i Centerpartiet vill att så ska vara
            fallet. Det ska finnas lönebidrag om arbetstagare och arbetsgivare
            är överens.
          </note>
          <note>
            Hur kan vi på bästa sätt uppmuntra funktionshindrade att starta
            egna företag? Borde det inte där finnas motsvarande resurser som
            lönebidrag och tidigare nämnda bidrag?
          </note>
          <note>
            Jag delar Linnéa Darells oro för effekterna av arbetsgivarens
            medfinansieringsansvar för sjukförsäkringen. Jag vet att det också
            är fallet med arbetsgivare och handikapporganisationen. De hyser
            samma oro.
          </note>
          <note>
            Svenskt Näringsliv i Skåne gjorde en undersökning. De skickade
            ut en enkät till 535 företagsledare i Skåne. 96 % av dem svarade
            att de i något avseende kommer att skärpa kraven när de anställer
            med denna nya lagstiftning. De tycker att det är tråkigt att redan
            utsatta grupper med ett av lagstiftaren uttalat särskilt skyddsläge
            verkar kunna få det ännu tuffare på arbetsmarknaden. Framför allt
            kommer en betydande mängd företag med all sannolikhet att undvika
            att anställa och nyrekrytera på grund av de mörkade ekonomiska
            risker som detta innebär.
          </note>
          <note>
            Till slut vill jag läsa upp en kommentar från Carina Bergström
            Bång som är vice ordförande i HSO, det vill säga en organisation
            för handikappade, i Skåne. Hon säger så här: Sparka inte på dem
            som redan ligger. Det är redan tufft för handikappade att ta sig
            in på arbetsmarknaden. Den här lagen kommer att göra det stört
            omöjligt.
          </note>
          <note type="speaker">
            Anf. 68 Statsrådet HANS KARLSSON (s):
          </note>
          <note>
            Fru talman! Jag är lite förvånad över att Linnéa Darell interpellerade
            på det här temat av det enkla skälet att det är länge sedan som
            regeringen har redovisat så mycket när det gäller att stärka arbetsmarknaden
            och arbetsmöjligheterna för funktionshindrade. Alla de förslag
            som jag räknade upp i mitt svar finns i budgetpropositionen. Jag
            känner inte att vi inte har satsat tvärtom.
          </note>
          <note>
            Med risk för att skapa en viss irritation kan jag ändå inte låta
            bli att ställa frågan: Vad är alternativet i alliansens politik?
            Jag hittar ingenting som stämmer överens med de ambitioner som
            ni båda ger uttryck för när det gäller de funktionshindrade, förutom
            förstås försämringarna i a-kassan och sjukpenningen.
          </note>
          <note>
            Linnéa Darell frågar vad arbetsförmedlingen gör i dag. De ska
            förstås göra kartläggningar redan i dag, men det går att göra
            mycket mer systematiskt och sätta in detta i sitt sammanhang där
            det i tre steg ska leda till att hela tiden undersöka förutsättningarna
            för människor att komma närmare ett reguljärt arbete. Det är en
            systematisering och en fokusering som är väldigt viktig.
          </note>
          <note>
            Lars-Ivar Ericson säger att man borde höja och göra mera och
            nämner arbetsbiträden. Det är lätt att hålla med om. Jag skulle
            också vilja göra mera. Där tvingas vi som alla andra i sådana
            här situationer att prioritera. Vi har gjort den här prioriteringen.
            Det betyder inte att vi inte tycker att det är viktigt med andra
            insatser.
          </note>
          <note>
            Fru talman! Avslutningsvis i den här repliken vill jag säga att
            Linnéa Darell tar upp medfinansieringen som ett hot och en risk
            för de funktionshindrade. Jag delar inte den uppfattningen. Det
            är svårt redan i dag för dessa människor. Jag tror inte att det
            blir svårare. Jag tror inte att de kommer längre ifrån. Jag vill
            understryka det jag sade i mitt första interpellationssvar, nämligen
            att vi startar en väldigt omfattande uppdragsgenomgång av medfinansieringen
            under våren. Jag tror att det är tio eller elva områden som vi
            vill att oberoende forskare och utredare ska titta på. Det handlar
            inte minst om effekterna på arbetslöshet och ökad risk för selektering.
            Vi vill verkligen veta om det blir som jag tror eller om det blir
            som de mer tveksamma tror.
          </note>
          <note>
            Vi kommer att titta på effekterna när det gäller småföretag och
            ekonomiska konsekvenser på verksamheter. Vi kommer att titta på
            effekter på sjukvården och Försäkringskassans arbete. Vi kommer
            att kunna följa den stora förändring som vi gör på ett bra sätt.
            I grunden tror jag att det är bra också för personer som har en
            svag ställning på arbetsmarknaden att vi får i gång fler aktiviteter
            i företagen och på arbetsplatserna.
          </note>
          <note type="speaker">
            Anf. 69 LINNÉA DARELL (fp):
          </note>
          <note>
            Fru talman! Först har en jag en kommentar till att statsrådet
            är förvånad över att jag har ställt interpellationen därför att
            den socialdemokratiska regeringen nu har redovisat så många förslag.
            Men som framgår av interpellationen har jag ställt frågan utifrån
            den verklighet som finns i dag och som redovisas i levnadsnivåundersökningen.
            Det är ju resultaten som räknas. Jag har inte kritiserat åtgärderna.
            Om de ger effekt om något eller flera år finns det väl anledning
            att föra en diskussion hur det ser ut och vilka som kommer i fråga.
          </note>
          <note>
            Jag vill också komma in lite grann på det här med medfinansiering.
            Det är bra att det kommer att bli en bred utvärdering, men jag
            blir väldigt förvånad över kommentaren från arbetslivsministern
            då han säger: De har det svårt redan, så jag tror inte att de
            kan få det svårare.
          </note>
          <note>
            Är det inte en konstig inställning från en regering att införa
            någonting och vara osäker på huruvida det kommer att försvåra
            eller inte, någonting som skulle riskera att drabba grupper som
            redan har det svårt? Borde inte regeringens ambition vara att
            införa sådant som skulle göra det lättare för de utsatta grupperna
            på arbetsmarknaden att få ett jobb?
          </note>
          <note>
            Det är inte heller bara vi från oppositionen som är oroliga för
            den här utvecklingen. Jag läste kommentarerna kring levnadsnivåundersökningen,
            och där säger DHR:s ordförande att hon är bekymrad över att arbetsgivarna
            tror att funktionshindrade är mer sjuka och därmed kostar mer
            att anställa. Den här frågan finns alltså, och Lars-Ivar tog också
            upp ett citat från handikappföreträdare. Min tro är ändå att de
            rätt väl känner hur det blåser när de och deras medlemmar försöker
            få jobb.
          </note>
          <note>
            I svaret talas det om högriskskyddet. Det här möter vi alltid
            från vänsteralliansen när vi tar upp den här frågan: Det finns
            ett skydd som ska minska risken för selektion. Men det är ju inte
            riktigt det som det handlar om. Det handlar om svårigheten att
            inte veta om skyddet kommer att vara tillräckligt eller inte.
          </note>
          <note>
            Jag vill fråga igen om den olycksaliga pålagan på arbetsgivarna.
            Är svaret att man får avvakta den här utvärderingen? Jag vill
            ändå säga att jag tycker att det är bra att den är så bred.
          </note>
          <note>
            Nu har jag väldigt lite tid kvar i det här inlägget, men jag
            skulle också vilja komma in på frågan om tillgänglighet, men jag
            får kanske återkomma till den. Det händer väldigt lite. I svaret
            till mig påtalar arbetslivsministern handlingsplanen, och den
            finns också i budgetpropositionen. Men jag skulle ändå vilja ha
            lite mer beskrivet vad det är som händer för att arbetet med tillgänglighetsfrågorna
            ska snabbas upp, för att gynna dem som behöver komma in på arbetsmarknaden.
          </note>
          <note type="speaker">
            Anf. 70 LARS-IVAR ERICSON (c):
          </note>
          <note>
            Fru talman! Vid en konferens om socialt företagande den 7 oktober
            kunde jag höra ministern uttrycka sin uppskattning av de sociala
            företagens verksamhet. Jag gladde mig åt att ministern började
            inse vad de företagen kan göra för att få funktionshindrade i
            arbete.
          </note>
          <note>
            Sociala företag är viktiga. De finns i många branscher och i
            alla delar av landet. De uppstår ofta i verksamheter där det privata
            ensamt saknar intresse att gå in och där det offentliga inte har
            tillräckliga resurser men där ideella krafter är beredda att gå
            in och göra en stor insats. I Centerpartiets nyligen framlagda
            rapport, Slå samman trygghetsförsäkringarna , uppmärksammar vi
            särskilt den viktiga roll som de sociala företagen har fått på
            arbetsmarknaden i dag. Vi önskar nu att regeringen i högre grad
            än vad som nu sker skulle inse vilken resurs de företagen är.
          </note>
          <note>
            Nu undrar jag: Hur vill ministern verka för att underlätta de
            sociala företagens verksamhet?
          </note>
          <note>
            Jag tycker att det står helt klart att den svenska socialförsäkrings-
            och arbetsmarknadsbyråkratin behöver reformeras. På så sätt skulle
            också funktionshindrades inträde på arbetsmarknaden underlättas.
            Vi har flera förslag på förbättringar i rapporten. Jag vet inte
            om ministern har sett den, men jag vill gärna efter debattens
            slut överräcka ett exemplar för framtida studium på departementet.
          </note>
          <note type="speaker">
            Anf. 71 Statsrådet HANS KARLSSON (s):
          </note>
          <note>
            Fru talman! Jag får verkligen beklaga, Linnéa Darell, att det
            är jag och inte Berit som är här. När det gäller tillgänglighetsfrågorna
            får vi väl göra så att Linnéa Darell får göra ett mycket mera
            precist försök med Berit Andnor. Jag ska nog inte ge mig in i
            detta, är jag rädd.
          </note>
          <note>
            Det är sant att det är resultatet som räknas, förstås. Jag hade
            varit mera bekymrad över att ta en debatt om de här frågorna om
            vi inte hade varit så hyggligt rustade som vi ändå är för förbättringar.
            Jag både har självförtroende och är full av tillförsikt när det
            gäller att förbättra arbetslivet för de funktionshindrade.
          </note>
          <note>
            Linnéa Darell berörde frågan om opinionsbildning. Jag håller
            med om det om vi ska gilla varandras inlägg här. Det är mycket
            som behöver göras. Mångas attityder behöver förändras, inklusive
            våra alldeles egna och personliga. Sådana är vi. Men det är klart
            att det är särskilt viktigt när det gäller företagen och arbetsplatserna
            att vi får attitydförändringar till stånd. Där fungerar dessvärre
            verkligheten så att det ju är först när man kommer nära någon
            som har ett funktionshinder på en arbetsplats som man ganska omedelbart
            upptäcker att det där funktionshindret, det har man glömt man
            bara märker att man har en arbetskamrat som gör sitt jobb. Det
            är något fint som inträffar när man själv kommer på att man nog
            hade en förutfattad mening. Just därför är det så rasande viktigt
            att man med den här typen av utvecklingsanställning och så småningom
            trygghetsanställning kan möjliggöra för flera att få visa och
            få övertyga andra genom sitt sätt att vara och arbeta, arbetsgivare
            och arbetskamrater på en arbetsplats, att man kan göra en fullgod
            arbetsinsats. Det är min erfarenhet.
          </note>
          <note>
            Jag vill också säga någonting om medfinansieringen. Det talas
            ofta om denna pålaga, detta ok. Ja, min själ, det är inte så farligt
            med det! Man kan titta på något som oftare än annat inträffar:
            En anställd är sjuk i sex månader i ett företag med låt oss säga
            tre anställda det är ju ett sårbart företag. Där blir det inte
            en merkostnad. Det blir en lägre kostnad. 4 000 kr lägre kostnad
            blir det med det nya systemet för det lilla företaget som har
            en anställd.
          </note>
          <note>
            Jag har räknat på worst case . Vad är det värsta som kan inträffa
            i ett företag? Vi kan ta samma företag med tre anställda. Ja,
            det är naturligtvis att alla blir sjuka ett helt år 100 % sjukfrånvaro.
            Då blir det en ökad kostnad. Men den ökade kostnaden blir ungefär
            16 800 kr. Om alla är sjuka ett helt år så blir det den ökade
            kostnaden. Det är worst case , som sannolikt inte inträffar någonstans.
          </note>
          <note>
            Jag skulle gärna vilja att vi var flera som också kunde räkna
            på exempel utan att vi skrämmer upp företagen i onödan.
          </note>
          <note type="speaker">
            Anf. 72 LINNÉA DARELL (fp):
          </note>
          <note>
            Fru talman! Jag är ändå ganska övertygad om att varje företagare
            kan räkna och tänka igenom sina förutsättningar, så jag har ingen
            anledning att ha större tilltro till en företrädare för en regering
            som har lite svårt med det där att förstå hur företag tänker och
            räknar. Ni får nog själva jobba med att övertyga dem om att det
            är ni som har rätt. Det verkar inte vara så framgångsrikt.
          </note>
          <note>
            Tillgängligheten får jag debattera med Berit Andnor. Ja, precis,
            men i det här sammanhanget är det så här: När jag visste att det
            var vi som skulle debattera läste jag också det avsnitt i budgeten
            som handlade specifikt om arbetsmarknad.
          </note>
          <note>
            Där finns faktiskt en hänvisning till den handlingsplan för ökad
            tillgänglighet som kammaren antog för drygt fem år sedan och som
            säger att Sverige 2010 ska vara mer tillgängligt än i dag detta
            utifrån det faktum att jobb ger möjligheter till ökad delaktighet
            i samhället. Det vore nog bra om man drev den här frågan framåt
            också på arbetsmarknadsområdet för det verkar inte finnas någon
            riktigt stark drivkraft i Socialdepartementet.
          </note>
          <note>
            Jag konstaterar dock att det finns många förslag. Jag tackar
            för debatten och hoppas att vi kan se resultat och att dessa inte
            dröjer lika länge som det tycks göra när det gäller tillgängligheten.
            Jag hoppas också att vi tillsammans kan säga till de funktionshindrade
            ungdomarna både i Norrköping och på andra håll att de självklart
            ska kunna vända sig till arbetsförmedlingen efter avslutad gymnasieutbildning
            och att ingen ska kunna säga: Vadå jobb? Det handlar om att alla
            ska ha den möjligheten.
          </note>
          <note type="speaker">
            Anf. 73 Statsrådet HANS KARLSSON (s):
          </note>
          <note>
            Fru talman! Jag får också tacka för debatten.
          </note>
          <note>
            Låt mig bara vända mig till Lars-Ivar Ericson, vilket jag glömde
            i den förra repliken. När det gäller de sociala företagen, där
            jag gott medger att jag har mycket att lära, är det inget dåligt
            engagemang. Jag kommer tillbaka till det så småningom. Det görs
            mycket bra saker. Det är fint.
          </note>
          <note>
            Det som jag genast insåg när vi började tala om sociala företag
            är dessa företags möjligheter att vara utförare av trygghetsanställningarna.
            Det kan bli en väldig tillgång med tanke på den kunskap och det
            engagemang som finns bakom den typen av företag. Jag ser verkligen
            fram emot att vi där ska kunna ta steg framåt.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2005/06:79 om effektiv medicinsk
            rehabilitering
          </note>
          <note type="speaker">
            Anf. 74 Statsrådet HANS KARLSSON (s):
          </note>
          <note>
            Fru talman! Ana Maria Narti har frågat statsrådet Berit Andnor
            vilka åtgärder hon avser att vidta för att effektivisera rehabiliteringen
            av sjukskrivna. Arbetet inom regeringen är så fördelat att det
            är jag som ska svara på frågan.
          </note>
          <note>
            För många människor är olika former av rehabiliteringsåtgärder
            nödvändiga för att återfå funktions- och arbetsförmågan och kunna
            delta i arbetslivet. Detta förutsätter en effektiv rehabilitering
            som underlättar en snabb återgång i arbete. I regeringens strategi
            läggs fokus på att ta till vara människors arbetsförmåga och åstadkomma
            ett bättre samspel mellan arbetsplatsen, sjukvården och sjukförsäkringen.
          </note>
          <note>
            Arbetsplatsen har central betydelse för möjligheterna att återgå
            i arbete. De flesta som är kortvarigt sjukskrivna kan återgå till
            sitt tidigare arbete utan några särskilda insatser från arbetsgivaren.
            För långtidssjukskrivna kan det däremot krävas olika åtgärder
            från arbetsgivarens sida för att möjliggöra en återgång i arbete.
            Vanliga och ofta effektiva åtgärder är arbetsanpassning, omplacering
            eller rehabilitering i form av utbildning och arbetsträning.
          </note>
          <note>
            Att arbetsgivaren verkligen tar sitt ansvar för anställdas rehabilitering
            är således centralt för att åstadkomma en snabb återgång i arbete.
            För att stärka den enskildes ställning och skapa en effektivare
            rehabilitering har regeringen under våren 2005 tillsatt en översyn
            av vissa delar av arbetsgivarens rehabiliteringsansvar. Utredaren
            ska bland annat pröva möjligheten till en arbetsrättslig reglering
            som ger arbetstagaren rätt till en av arbetsgivaren utförd rehabiliteringsutredning.
            Utredaren ska redovisa uppdraget senast den 30 april 2006.
          </note>
          <note>
            Försäkringskassan har särskilda medel för köp av arbetslivsinriktade
            rehabiliteringstjänster. Dessa medel används i ökad utsträckning
            för köp av de utredningar som behövs för att kunna ta ställning
            till rätten till sjukpenning eller sjukersättning och också behovet
            av rehabilitering. Försäkringskassan har i minskad utsträckning
            köpt aktiva rehabiliteringsåtgärder för sjukskrivna där målet
            med rehabiliteringen är återgång i arbete hos nuvarande arbetsgivare.
            För att kunna upprätthålla arbetsgivarens rehabiliteringsansvar
            är det nämligen viktigt att Försäkringskassan inte övertar dessa
            delar av ansvaret. Emellertid finns det anledning att se över
            gränsdragningen mellan arbetsgivaren och Försäkringskassan för
            att säkerställa att den försäkrade får lämplig rehabilitering.
            Därför ska nämnda utredning även se över Försäkringskassans möjligheter
            att, inom ramen för sitt samordningsansvar, bidra till finansieringen
            av arbetslivsinriktad rehabilitering för försäkrade där målet
            med rehabiliteringen är återgång i arbete hos nuvarande arbetsgivare.
          </note>
          <note>
            För människor som drabbats av ohälsa och inte har någon arbetsgivare
            eller behöver byta anställning har berörda myndigheter ett avgörande
            ansvar. Regeringen har vidtagit en rad åtgärder för att åstadkomma
            en effektiv rehabilitering för dessa människor.
          </note>
          <note>
            Sedan 2003 har regeringen uppdragit åt arbetsförmedlingen och
            Försäkringskassan att upprätta en gemensam verksamhets- och handlingsplan
            för arbetslivsinriktad rehabilitering av arbetslösa sjukskrivna.
            Jag är därför glad att kunna informera Ana Maria Narti om att
            samverkan mellan arbetsförmedlingen och Försäkringskassan kommer
            att stärkas ytterligare. Från och med 2006 avser regeringen att
            utvidga arbetsförmedlingens uppdrag till att omfatta även anställda
            som behöver byta anställning på grund av ohälsa. Försäkringskassan
            och Arbetsmarknadsstyrelsen ska också få i uppdrag att i nära
            samverkan vidta nya och förstärkta insatser för försäkrade som
            är långtidssjukskrivna eller uppbär aktivitetsersättning eller
            tidsbegränsad sjukersättning. Syftet är att ta till vara den arbetsförmåga
            som dessa människor kan ha och att underlätta deras återgång till
            arbetslivet.
          </note>
          <note>
            Sedan 2004 har regeringen givit Försäkringskassa, länsarbetsnämnd,
            landsting och kommun möjlighet att bedriva finansiell samordning
            genom att på lokal och regional nivå bilda samordningsförbund.
            Den finansiella samordningen syftar till att personer med behov
            av samordnade rehabiliteringsinsatser uppnår eller förbättrar
            sin förmåga till förvärvsarbete. Sjuka socialbidragstagare är
            en grupp som kan prioriteras inom ramen för denna samordning.
            Samordningsförbund har bildats i tio län, och ytterligare län
            kommer att beröras under 2006.
          </note>
          <note>
            Avslutningsvis, fru talman, vill jag betona hälso- och sjukvårdens
            betydelse för en effektiv rehabilitering. Det är viktigt att sjukskrivningsfrågan
            verkligen prioriteras inom hälso- och sjukvården och att samverkan
            fungerar mellan hälso- och sjukvården och andra aktörer såsom
            Försäkringskassa och arbetsgivare. För att öka hälso- och sjukvårdens
            deltagande i arbetet med att minska sjukfrånvaron avser därför
            regeringen att göra en särskild satsning och lämna bidrag till
            landstingen under åren 20072009.
          </note>
          <note type="speaker">
            Anf. 75 ANA MARIA NARTI (fp):
          </note>
          <note>
            Fru talman! Tack, arbetslivsministern, för svaret.
          </note>
          <note>
            Det finns en paradox i det svar jag fått. Jag talar om hälsa
            och ohälsa, om rehabilitering och vård. Jag får ett svar på två
            sidor om vad olika tjänstemannagrupper ska göra och några rader
            om sjukvården. Det är mycket konstigt.
          </note>
          <note>
            Jag tycker att vård är den första åtgärd som ska vidtas om folk
            verkligen är sjuka. Om de behöver speciell behandling för att
            bli av med sina smärtor och sitt sjukdomstillstånd ska de också
            få behandling, och då är det alla andras uppgift att underlätta
            en snabb ingång i rehabiliteringen. Men om tusen tjänstemän och
            trettitusen experter sitter och utreder och redovisar och utreder
            en gång till hinner dessa människor kanske bli fullständigt förlamade
            innan ett beslut fattats.
          </note>
          <note>
            Jag överdriver inte. Jag minns en tid när det fanns betydligt
            färre sådana expert- och tjänstemannagrupper. I stället kunde
            primärvården remittera till olika rehabiliteringsspecialister
            vilka verkligen åtgärdade en hel del sjukdomsfall. Det var mycket
            enkelt: Hade människorna ont i ryggen på grund av dysfunktioner
            i relationen mellan muskel och skelett kunde sjukgymnasten sätta
            saker och ting på plats. Gällde det lättare former av psykiska
            besvär kunde just den behandling som behövdes komma i gång, som
            samtalsterapi och andra former av terapier, så att människorna
            återfann sin balans och lämnade den långa sjukskrivningen.
          </note>
          <note>
            Hela den här historien med väldigt många ansvariga och väldigt
            många processer som ska äga rum innan rehabiliteringen träder
            i kraft kostar väldigt mycket. Jag betraktar det som omänskligt.
            Det är omänskligt att tvinga människor som lider att sitta och
            vänta på att specialistgrupper en gång till ska utreda det som
            redan är utrett.
          </note>
          <note>
            Riksrevisionens rapport om Försäkringskassans verksamhet pekade
            just på detta: Försäkringskassan har slutat nästan att köpa rehabilitering
            och köper bara utredning på utredning, vilket resulterar i att
            det till slut inte finns några pengar till medicinsk rehabilitering.
          </note>
          <note>
            Kan vi inte enkelt och mänskligt tala om enkla saker? Kan vi
            inte i stället för att tala om alla dessa grupper av specialister
            och utredare tala om smärta, om lidande och om medicinska insatser
            för att göra slut på lidandet och smärtan?
          </note>
          <note type="speaker">
            Anf. 76 Statsrådet HANS KARLSSON (s):
          </note>
          <note>
            Fru talman! Det verkar som om det inte är alldeles enkelt för
            riksdagens ledamöter att hitta rätt minister för interpellationsdebatterna.
            Är det medicinsk rehabilitering vi ska prata om är det vårdministern.
            Tycker Ana Maria Narti inte att det är meningsfullt att prata
            om arbetslivsinriktad rehabilitering tänker inte jag insistera
            på att fortsätta göra det.
          </note>
          <note>
            Jag redovisar det som vi har lagt fram förslag om och som kommer
            att genomföras för att förbättra den arbetslivsinriktade rehabiliteringen.
            Den ska träda till när den medicinska rehabiliteringen är klar.
            Huvudansvaret för den arbetslivsinriktade rehabiliteringen har
            arbetsgivaren.
          </note>
          <note>
            Sedan har vi fått kritik från Riksrevisionen, precis som Ana
            Maria Narti säger. Det har resulterat i att vi tillsatt en utredning,
            som blir klar i vår, för att klarlägga gränssnittet mellan arbetsgivarens
            och Försäkringskassans rehabilitering och dessutom stärka den
            anställdes rätt. Men det känns inte särskilt meningsfullt att
            fördjupa sig i detta när det egentligen är någonting annat som
            Ana Maria Narti vill diskutera.
          </note>
          <note>
            Dock kan man tillåta sig att undra: Vad är det borgerliga alternativet?
            Var finns förslagen som skulle kunna förbättra det som Ana Maria
            Narti så engagerat pratar om? Det jag kan hitta i den borgerliga
            alliansens förslag är minskad ersättning, ökad kontroll, reducerad
            ålderspension och minskade drivkrafter för arbetsgivarna. Något
            annat hittar inte jag. Jag tycker att det borde kännas pinsamt
            för en så socialt engagerad person som Ana Maria Narti, men det
            är ju inte heller mitt problem.
          </note>
          <note type="speaker">
            Anf. 77 ANA MARIA NARTI (fp):
          </note>
          <note>
            Fru talman! Det är sant att jag skrev om medicinsk rehabilitering.
            Jag ställde faktiskt frågan till kammarkansliet när jag skickade
            in interpellationen om det inte var till socialminister Berit
            Andnor som detta skulle gå. På den punkten är vi alltså helt överens,
            men sedan finns det många andra saker som vi skulle kunna diskutera.
          </note>
          <note>
            När det gäller sjukersättningen vet arbetslivsministern mycket
            väl att Folkpartiet inte är anhängare av minskade ersättningar.
            Den minskning av sjukersättningen som kan komma i fråga är obetydlig.
          </note>
          <note>
            I Folkpartiets dokument finns det mycket klara och tydliga åtgärder
            för snabb rehabilitering att patienten inte ska vänta på rehabilitering,
            att utredning inte ska följa på utredning och att allt detta ska
            äga rum smidigt. Vi vill till och med ha en garanti om kort väntetid
            för sådana utredningar.
          </note>
          <note>
            Det verkar alltså som om min interpellation har fallit bredvid
            målet. Jag tycker dock fortfarande att frågan är aktuell. Vi såg
            för inte så länge sedan på tv om en hantverkare som hade blivit
            skadad i höger hand. Försäkringskassan sade att han kunde jobba
            med vänster hand, vilket han inte kunde göra eftersom han var
            högerhänt. Då gick han till arbetsförmedlingen. Han ville ha a-kassa
            eftersom han inte kunde jobba men inte fick sjukpenning. Då fick
            han höra att han var för sjuk för att få a-kassa.
          </note>
          <note>
            Vi är alltså långt ifrån att ha löst problemen med alldeles för
            komplicerade system som inte kommunicerar med varandra tillräckligt
            bra. Det finns väldigt många människor som i dag faller mellan
            stolarna, mellan de här stora och tunga systemen. Det är därför
            jag hoppas att vi kommer tillbaka till en situation där en läkare
            remitterar till rehabilitering och patienten går till rehabilitering
            och blir väsentligt förbättrad och återkommer till arbetet utan
            inblandning av alldeles för många specialister, utredare och tjänstemannagrupper.
          </note>
          <note type="speaker">
            Anf. 78 Statsrådet HANS KARLSSON (s):
          </note>
          <note>
            Fru talman! För ett par år sedan var frågan i varannan interpellation:
            Hur tänker statsrådet bära sig åt för att minska sjukfrånvaron
            på det sätt som regeringen har utlovat? Då tänkte jag att det
            kan komma en tid då jag får interpellationer som ställer frågan:
            Hur gjorde statsrådet för att minska sjukfrånvaron på det sätt
            som regeringen tänkte sig?
          </note>
          <note>
            Det går riktigt bra. Vi har nu ungefär 30 % minskning av sjukfrånvaron
            de senaste tre åren på grund av olika insatser. Många har arbetat
            väldigt duktigt med det, från enskilda individer till arbetsgivare
            och försäkringskassor. Vi har också vidtagit en del åtgärder som
            är mindre populära hos människor men inte desto mindre viktiga.
            Försäkringskassan har i större utsträckning börjat pröva rätten
            till sjukpenning och bedöma människors arbetsförmåga på ett noggrannare
            sätt. Detta har lett till att våra system, och det gäller både
            Försäkringskassan och arbetsförmedlingen, inte har förmått att
            lösa ut rollfördelningen mellan sig på ett bra sätt för alla människor
            som har hamnat i de här situationerna. Det är detta som många
            kallar för problemet med att trilla mellan stolarna.
          </note>
          <note>
            Det är ett problem som finns. Det är inte av stor kvantitativ
            omfattning, men det är inget argument. Varje individ som råkar
            ut för att inte bli väl, rätt och snabbt behandlad av våra försäkringskassor
            eller arbetsförmedlingar har anledning att vara missnöjd. Därför
            är det nolltolerans för mitt vidkommande gentemot Försäkringskassan
            och arbetsförmedlingen när det gäller misstag som begås mot enskilda
            individer vid övergången från, som det ju handlar om, Försäkringskassan
            till arbetsförmedlingen. Där har båda myndigheterna kommit överens
            om hur detta i fortsättningen ska skötas mycket bättre.
          </note>
          <note>
            Jag vill se resultaten av detta innan jag fäller något omdöme,
            men vi är inte framme vid den situationen att jag kan säga att
            det inte är någon som inte trillar mellan stolarna när det gäller
            övergången från att ha varit sjukskriven, och ofta sjukskriven
            länge, till att i stället behöva arbetsförmedlingens tjänster
            för att komma tillbaka till arbetslivet.
          </note>
          <note>
            Det där ser jag som en av mina viktigaste uppgifter när det gäller
            att hantera sjukskrivningsfrågorna och hälsofrågorna den närmaste
            tiden. Där utlovar jag ytterligare förbättringar, men vi har kommit
            mycket, mycket längre än någonsin någon vågade tro för tre år
            sedan.
          </note>
          <note type="speaker">
            Anf. 79 ANA MARIA NARTI (fp):
          </note>
          <note>
            Fru talman! Sjukskrivningarna har minskat, men den formen av
            tidig pensionering som i dag har fått en väldigt konstig och lång
            benämning, aktivitets- och sjukersättning det är fantastiskt vilka
            intressanta namn vi har i dag i politiken, värdegrunder och sådana
            konstiga grejer har hur som helst inte alls minskat, det vill
            säga antalet förtidspensioneringar. Att man automatiskt skickar
            människorna på löpande band från långtidssjukskrivning till sjukpensionering
            tror jag inte är någonting som man ska vara väldigt glad åt, därför
            att människorna då löper mycket större risk att definitivt fastna
            utanför ett aktivt socialt liv.
          </note>
          <note>
            Låt oss hoppas att vi inom en kort framtid, med en annan regering,
            kommer fram till mycket korta vägar mellan sjukskrivning, behandling
            och återställd hälsa.
          </note>
          <note type="speaker">
            Anf. 80 Statsrådet HANS KARLSSON (s):
          </note>
          <note>
            Fru talman! Jag är ledsen Ana Maria Narti, men det är faktiskt
            färre personer som blir förtidspensionerade, om vi oss emellan
            använder det ordet, så att det blir enklare. Annars heter det
            sjuk- och aktivitetsersättning.
          </note>
          <note>
            Ana Maria Narti är ju en intellektuellt spänstig person så hon
            förstår säkert att för att vi ska kunna minska antalet som är
            förtidspensionerade måste färre bli förtidspensionerade. Det är
            precis detta som inträffar. Mellan 2004 och 2005 är det 10 000
            färre som blir förtidspensionerade samtidigt som sjukfrånvaron
            minskar. Allt minskar. Det är det som är det trevliga.
          </note>
          <note>
            Jag ber att få tacka för debatten.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2005/06:81 om arbetslöshetsstatistiken
          </note>
          <note type="speaker">
            Anf. 81 Statsrådet HANS KARLSSON (s):
          </note>
          <note>
            Fru talman! Stefan Attefall har frågat mig vilka åtgärder jag
            avser att vidta för att svensk arbetslöshetsstatistik ska bli
            jämförbar med internationell arbetslöshetsstatistik.
          </note>
          <note>
            Tekniska frågor om hur arbetslösheten redovisas återkommer regelbundet
            i interpellationer. En interpellation av Stefan Attefall från
            i våras innehöll en variant på dagens fråga.
          </note>
          <note>
            Den officiella arbetsmarknadsstatistiken publiceras av Statistiska
            centralbyrån. Statistiken utformas utan medverkan av regeringen.
            Jag är helt enig med den i interpellationen citerade forskaren
            som skriver att politiker bör avstå från att understödja sin agenda
            genom godtyckliga och oprecisa nydefinitioner av centrala begrepp
            inom den ekonomiska statistiken.
          </note>
          <note>
            Stefan Attefall efterfrågar internationell jämförbarhet i statistiken.
            Den finns. EU-harmoniseringen är långt driven, och få statistikområden
            har bättre jämförbarhet. I maj i år förbättrades jämförbarheten
            ytterligare, vilket för Sveriges del gav en statistikeffekt i
            form av en höjning av arbetslösheten med i storleksordningen en
            halv procentenhet. Regeringen har inga synpunkter på detta.
          </note>
          <note>
            Stefan Attefall vill att heltidsstuderande som söker arbete ska
            redovisas tillsammans med arbetslösa. Om man med studier bygger
            kompetens för ett framtida arbetsliv kan det inte jämföras med
            passiv öppen arbetslöshet och siffrorna adderas därför inte i
            den svenska officiella statistiken. Men om man som Stefan Attefall
            föredrar att inkludera studerande i antalet arbetslösa finns siffrorna
            som gör detta möjligt i varje redovisning av den officiella statistiken.
          </note>
          <note>
            Hellre än att gång på gång svara på tekniska frågor, som regeringen
            med riksdagens godkännande har delegerat till tjänstemän vid Statistiska
            centralbyrån, skulle jag vilja förklara och försvara arbetsmarknadspolitikens
            innehåll.
          </note>
          <note>
            Det jobbpaket som regeringen har lagt fram i budgetproposition
            för år 2006 kommer att göra mycket större skillnad för Sveriges
            medborgare än vilka kategorier som adderas inom arbetsmarknadsstatistiken.
          </note>
          <note type="speaker">
            Anf. 82 STEFAN ATTEFALL (kd):
          </note>
          <note>
            Fru talman! Tack för svaret! Jag och statsrådet har diskuterat
            arbetsmarknadspolitik många gånger i den här kammaren i olika
            sammanhang. Som statsrådet också påpekar hade vi en diskussion
            om arbetsmarknadspolitik och delvis statistikfrågor i en tidigare
            interpellationsdebatt.
          </note>
          <note>
            Men det är också viktigt att prata om statistik. Jag ska gärna
            interpellera statsrådet om arbetsmarknadspolitiken i övrigt om
            statsrådet vill ha fler sådana debatter. Annars är Hans Karlsson
            också välkommen till arbetsmarknadsutskottets stora budgetdebatt
            i december. Vi brukar sällan ha ansvarigt statsråd med på våra
            debatter. Välkommen dit, så ska vi diskutera helheten i arbetsmarknadspolitiken.
          </note>
          <note>
            Men statistiken är viktig, dels därför att den självklart speglar
            ett faktiskt problem på arbetsmarknaden, dels därför att den ger
            en jämförbarhet med andra länder.
          </note>
          <note>
            Det är helt rätt som statsrådet säger att Eurostat gör om den
            svenska statistiken. Man bygger på med bland annat studerande
            som söker arbete och får statistiken mer jämförbar. Men i den
            svenska debatten nämner vi den statistik som SCB redovisar. Den
            exkluderar vissa saker. Sedan skapas intrycket hos människor att
            arbetslösheten är mycket högre i andra länder än i Sverige. Det
            är ett problem med den redovisning som vi har i dag.
          </note>
          <note>
            Det andra är att vi sätter upp mål för den ekonomiska politiken
            utifrån bland annat arbetslöshet. Då fokuserar vi också på olika
            saker. Fokuserar man på fel sätt att mäta får man ibland också
            fel politik.
          </note>
          <note>
            Vi har i dag en arbetslöshet på 5,6 % enligt senaste SCB-undersökningen.
            Till detta ska vi alltså, om man använder sig av den av ILO och
            Eurostat rekommenderade sättet att mäta, lägga 87 000 studerande
            som helst vill ha ett arbete och aktivt söker ett arbete. Det
            är 1,9 procentenheter. Det innebär att vi egentligen har 7,5 %
            öppen arbetslöshet enligt ILO:s och Eurostats sätt att räkna.
            Men i Sverige pratar vi om 5,6 %. Det är klart att det skapar
            ett annat intryck hos svenska folket. Vi får en annan jämförbarhet.
            I snitt ligger gruppen studerande som söker arbete på ungefär
            1,2 %.
          </note>
          <note>
            Varför frågar då Hans Karlsson detta? Varför ringer inte SCB:s
            chefer och frågar: Varför gör ni så här?
          </note>
          <note>
            Jo, därför att en tidigare socialdemokratisk regering mot SCB-ledningens
            vilja år 1986 beslutade att de studerande inte skulle räknas in.
            Det är alltså ett regeringsbeslut som ligger bakom detta och som
            självklart myndigheten lyder. Konstigt vore annars.
          </note>
          <note>
            Min fråga till Hans Karlsson är därför: Är Hans Karlsson beredd
            att här och nu deklarera att regeringen inte har några synpunkter
            på huruvida SCB väljer att inkludera studerande som saknar arbete
            i den officiella statistiken över öppet arbetslösa i Sverige?
            Om statsrådet gör den deklarationen går frågan tillbaka till SCB.
            Men jag utgår från att de på SCB är lojala myndighetstjänstemän
            som lyder ett regeringsbeslut från 1986.
          </note>
          <note type="speaker">
            Anf. 83 Statsrådet HANS KARLSSON (s):
          </note>
          <note>
            Fru talman! För att kunna dra den slutsats som Stefan Attefall
            har dragit om frågan huruvida studerande ska ingå eller inte ingå
            i statistiken har Stefan Attefall åberopat den kanske mest auktoritative
            forskare vi har på arbetsmarknadsfrågor och kunnigaste på arbetsmarknadsstatistik,
            nämligen professor Bertil Holmlund. Det var honom Stefan Attefall
            hade citerat i sin interpellation så här: Senare tids debatt om
            hur hög den verkliga arbetslösheten är bidrar mer till förvirring
            än till klarhet. Så säger Bertil Holmlund att politiker bör avstå
            från att försöka understödja sin agenda genom godtyckliga och
            oprecisa nydefinitioner.
          </note>
          <note>
            Skälet till den uppsats som professor Holmlund har skrivit var
            inte det som Stefan Attefall tror eller använder sig av, utan
            det var ett generalangrepp mot och en komplett sågning av den
            högerallians som väl Stefan Attefall ingår i, dess sätt att beskriva
            och förvränga den svenska arbetsmarknadsstatistiken. Det är ett
            skott i foten, Stefan Attefall, på dig själv.
          </note>
          <note>
            Professor Holmlund har den ena uppräkningen efter den andra av
            hur borgerliga tidningar och politiker har redovisat arbetslöshetssiffror
            på 2025 %. Han redovisar detta sida upp och sida ned för att visa
            att det är ett falsarium som man försöker åstadkomma i den svenska
            debatten. Han tar en av allianskamraternas hemsida där man kan
            läsa: Moderaterna tycker att det är viktigt att arbetslöshetsmåttet
            mäter hur många som ska kunna arbeta om arbetsmarknaden fungerar
            väl, något som skulle motivera inkluderandet av bland annat förtidspensionerade
            personer och som resulterar i den verkliga arbetslösheten på 17,8
            %.
          </note>
          <note>
            Moderaternas innovation är hopplöst oprecis och helt oanvändbar
            som princip för offentlig statistik. Det är vad professor Holmlund
            har använt sin artikel till att visa. Och så säger han: Det finns
            också inslag i debatten som bär konspirationens drag. Bluffar
            inte regeringen när den hävdar att arbetslösheten är 5 eller 6
            %? Är den inte egentligen 2025 %? Regeringen kan kritiseras för
            en hel del men knappast för att den i huvudsak har hållit sig
            till internationellt vedertagna definitioner av arbetslöshetsstatistik.
            Även tidigare svenska regeringar, borgerliga såväl som socialdemokratiska,
            har använt sig av sådana kriterier. Detsamma gäller regeringar
            i andra länder.
          </note>
          <note>
            Skäms du inte, Stefan Attefall, när du använder professor Holmlunds
            generalangrepp mot alliansen för att påpeka att studerande i Sverige
            borde ingå i arbetslöshetsstatistiken?
          </note>
          <note type="speaker">
            Anf. 84 STEFAN ATTEFALL (kd):
          </note>
          <note>
            Fru talman! Professor Holmlund kommer från Västerbotten, så han
            är en rejäl pojk. Han kritiserar en del slarvigt använda uttryck.
            Ja, det är helt rätt. Problemet är bara att det är ingen som säger
            att den öppna arbetslösheten är 2025 %. Däremot finns det behov
            av att använda många andra mått för att beskriva de djupa problem
            vi har på den svenska arbetsmarknaden antalet arbetade timmar,
            hur många som är i olika åtgärder, hur många som är deltidsarbetslösa,
            hur många som finns utanför arbetsmarknaden på grund av sjukskrivningar
            och förtidspensioneringar.
          </note>
          <note>
            Vi vet att det finns olika sätt att mäta i olika länder, men
            det är inte det frågan handlar om. Vi kan diskutera det i en annan
            interpellationsdebatt. På hur många olika sätt kan jag mäta de
            djupa svenska problem som vi har på arbetsmarknaden? Jag kan rada
            upp ett antal olika sätt, men inte när det gäller öppen arbetslöshet.
            Däremot ska man enligt ILO och Eurostat mäta öppen arbetslöshet
            inkluderande de studerande som vill ha ett arbete och som i morgon
            är beredda att gå till ett arbete men som pluggar därför att de
            inte har någonting att göra. Men det förvägrar den svenska regeringen
            med hjälp av ett regeringsbeslut från 1986 och med, för att citera
            professor Bertil Holmlund, syftet att hålla nere den öppna arbetslösheten
            så mycket som möjligt. Det är motivet, anför Bertil Holmlund i
            sin artikel. Han skriver också: Beslutet om att heltidsstuderande
            som söker arbete ska klassas som utanför arbetskraften togs av
            regeringen 1986 i strid mot dåvarande SCB-ledningens uppfattning.
          </note>
          <note>
            Varför tog man det beslutet?
          </note>
          <note>
            Min fråga till Hans Karlsson kvarstår: Är Hans Karlsson beredd
            att här och nu deklarera att han inte har någon synpunkt på huruvida
            SCB väljer att redovisa de heltidsstuderande som öppet arbetslösa
            helt i enlighet med internationella konventioner och Eurostats
            sätt att mäta för att få jämförbarhet och för att också se hur
            läget är på arbetsmarknaden och ge en mer rättvisande bild?
          </note>
          <note>
            Det är precis som Bertil Holmlund skriver politiker ska avstå
            från att understödja sin agenda genom godtyckliga och oprecisa
            nydefinitioner av centrala begrepp inom den ekonomiska statistiken.
            Tillbaka till den definition som gäller internationellt! Det är
            det jag vill. Vill inte Hans Karlsson det?
          </note>
          <note type="speaker">
            Anf. 85 Statsrådet HANS KARLSSON (s):
          </note>
          <note>
            Fru talman! Om ni tyckte att det där var så viktigt sedan 1986
            har det varit en borgerlig regering och om ni tyckte att detta
            statistikfalsarium var så allvarligt hade ni fyra år på er att
            göra något åt det.
          </note>
          <note>
            Jag har inga som helst problem att rätt upp och ned säga att
            jag inte kommer att ha någon synpunkt på hur SCB väljer att publicera
            den svenska arbetsmarknadsstatistiken, inte ett smack.
          </note>
          <note>
            Även jag kan vara en aning konspiratoriskt lagd ibland och skulle
            kunna misstänka att detta engagemang för ILO-statistiken i själva
            verket bottnar i en åstundan att få den svenska regeringen att
            framstå i sämre dager med högre arbetslöshet än det blir om man
            läser två tabeller samtidigt i stället för att man läser en tabell.
            Men då kan jag upplysa Stefan Attefall om att alldeles oavsett
            om man lägger ihop det eller om man läser kolumnerna var för sig
            har den svenska arbetslösheten under de senaste fyra åren i genomsnitt
            varit 22 ½ % lägre än i EU-15, de gamla EU-länderna, och 33 ½
            % lägre än i EU-25, det nya utvidgade EU.
          </note>
          <note>
            Om man lägger ihop och räknar precis likadant i Sverige och övriga
            EU-länder har Sverige lägre arbetslöshet än övriga EU. Det är
            en upplysning som jag tror kan vara nyttig när vi debatterar decimaler
            i statistiken.
          </note>
          <note type="speaker">
            Anf. 86 STEFAN ATTEFALL (kd):
          </note>
          <note>
            Fru talman! Varför gjorde inte de borgerliga någonting? Ja, det
            kan man ju undra. De kanske inte hann med allt på tre år. Men
            problemet har också vuxit med tiden. År 1986 handlade det om något
            tiotusental människor. I dag är vi uppe i 70 00080 000. Det beror
            bland annat på att utbildningssystemen har vuxit under den här
            tiden.
          </note>
          <note>
            Det beror också på att det finns en tendens vi ser det bland
            annat i högskolepolitiken att man tillgriper utbildningsinsatser
            mer av arbetsmarknadspolitiska skäl än för att ge en kvalitativ
            och god högskoleutbildning. Vi har ett antal sådana exempel genom
            den socialdemokratiska regeringshistorien. Därför tror jag att
            det är viktigt att man får ordning på statistiken på den här punkten.
          </note>
          <note>
            Jag är tacksam för den deklaration som Hans Karlsson nu gjorde.
            Jag tror att den gör att SCB:s ledning känner större frihet i
            att agera så som de tycker är klokt i den här frågan. Det är också
            viktigt att den skickas till SCB.
          </note>
          <note>
            Ja, om man lägger ihop på rätt sätt får man självfallet fram
            jämförbara siffror. Problemet är att om man i en svensk debatt
            använder en siffra och sedan hör en annan siffra i en internationell
            debatt med andra länder blir gapet större. Men tittar man på siffrorna
            med samma sätt att räkna upptäcker man att Sverige inte är det
            land som är världsbäst på öppen arbetslöshet, som vi ibland ger
            sken av.
          </note>
          <note>
            Det är riktigt att vi har en bättre situation än många andra,
            särskilt de stora länderna som har jättestora problem, som Frankrike
            och Tyskland. Det ska vi vara tacksamma för. Men det beror också
            på att vi har betydligt större volymer i olika åtgärder. Vi kan
            också jämföra med exempelvis Finland. En som har varit sjukskriven
            i ett år i Finland blir per definition överförd till arbetslöshetsstatistiken.
            Så är det inte i Sverige. Det finns också ett antal andra sådana
            här saker som skiljer oss åt.
          </note>
          <note>
            Det gör att bilden av Sverige som det land som är världsbäst
            i alla avseenden krackelerar lite grann när man jämför statistiken
            noggrannare. Jag tycker att vi ska fokusera på de verkliga problemen,
            alltför få arbetade timmar och de stora problemen på arbetsmarknaden.
            Rätt statistik hjälper oss i detta. Jag tror att det vore bra
            för den svenska debatten.
          </note>
          <note>
            Tack ska du ha.
          </note>
          <note type="speaker">
            Anf. 87 Statsrådet HANS KARLSSON (s):
          </note>
          <note>
            Fru talman! Jag hoppas att den här debatten har det goda med
            sig, efter professor Holmlunds sågning av alliansens 2025-procentiga
            arbetslöshetssiffror, att vi slipper höra och se detta i fortsättningen.
            Då har både Holmlund och debatten gjort en oerhörd välgärning.
          </note>
          <note>
            Jag tackar Stefan Attefall för den här debatten. Vi lär väl ses
            fler gånger i detta ämne.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2005/06:82 om rätt till heltid efter
            tolv månaders anställning
          </note>
          <note type="speaker">
            Anf. 88 Statsrådet HANS KARLSSON (s):
          </note>
          <note>
            Fru talman! Hans Backman har frågat mig om jag avser att vidta
            åtgärder för att genomdriva ett förslag som innebär att de som
            jobbar deltid ska ha rätt till heltid efter tolv månaders anställning.
          </note>
          <note>
            Jag förmodar att Hans Backman avser det uppdrag som Heltidsutredningen
            fått av regeringen.
          </note>
          <note>
            Regeringen har gett en utredare i uppdrag att utreda hur rätten
            till heltidsanställning ska stärkas. Utredaren ska överväga om
            det bör införas en reglering som begränsar arbetsgivares möjlighet
            att anställa på deltid till när det är motiverat med hänsyn till
            exempel verksamhetens behov. Utredaren ska lämna sitt betänkande
            den 30 november 2005, det vill säga om en dryg vecka.
          </note>
          <note>
            Något förslag har alltså inte presenterats ännu. När utredaren
            lämnat sitt betänkande kommer regeringen på sedvanligt sätt att
            bereda förslaget för att därefter ta ställning till hur rätten
            till heltid ska stärkas.
          </note>
          <note>
            Det ofrivilliga deltidsarbetet utgör ett allvarligt problem.
            När det gäller personer som tvingas arbeta deltid anser jag att
            det nu är nödvändigt att överväga en lagstiftning om stärkt rätt
            till heltid.
          </note>
          <note>
            Deltidsarbetslöshet förekommer både i den offentliga sektorn
            och i näringslivet. Vanligast är det inom vård- och omsorgssektorn
            samt inom handeln och restaurangbranschen. Vård- och omsorgssektorn
            är kvinnodominerad. Deltidsarbetslösheten inom handeln finns särskilt
            inom verksamheter som är kvinnodominerade.
          </note>
          <note>
            Ett av regeringens mål för jämställdhetspolitiken är att kvinnor
            och män ska ha samma möjlighet till ekonomiskt oberoende. Deltidsarbetslösheten
            befäster traditionella könsroller och hindrar en utveckling mot
            ökad jämställdhet.
          </note>
          <note>
            Om man kommer till rätta med problemet med deltidsarbetslösheten
            är jag övertygad om att det kan ge positiva effekter på en rad
            områden, till exempel strukturella förändringar i arbetsorganisationen,
            goda arbetsmiljöer, kompetensutveckling och ökad jämställdhet
            mellan kvinnor och män.
          </note>
          <note>
            Samtidigt är det väsentligt att konstatera att det i vissa verksamheter
            inte är möjligt att bereda alla arbetstagare heltidsarbete. Det
            kan handla om små företag eller verksamheter med ojämn belastning
            under olika delar av dagen eller veckan. En stärkt rätt till heltid
            kan därför inte bli en ovillkorlig rättighet, utan en avvägning
            måste ske så att verksamheten fungerar i praktiken.
          </note>
          <note>
            Avslutningsvis vill jag också säga att den arbetstagare som önskar
            att arbeta deltid naturligtvis ska kunna göra det. Det regeringen
            vill komma till rätta med är de negativa konsekvenserna av det
            ofrivilliga deltidsarbetet.
          </note>
          <note type="speaker">
            Anf. 89 HANS BACKMAN (fp):
          </note>
          <note>
            Fru talman! Tack för svaret.
          </note>
          <note>
            Jag har fått signaler om att Heltidsutredningen tänker föreslå
            att alla som jobbar deltid i dag ska ha rätt till heltid efter
            tolv månaders anställning. Ett antal arbetsgivarorganisationer
            har reagerat starkt på det här, och man hävdar att förslaget skulle
            slå hårt mot näringslivet i allmänhet och tjänste- och servicebranschen
            i synnerhet. Om förslaget blir verklighet blir det i praktiken
            för riskfyllt för arbetsgivare att anställa någon på deltid över
            huvud taget. Det vore olyckligt i nuläget, när arbetsgivarna redan
            är försiktiga med att nyanställa. Bara det att den här diskussionen
            har kommit upp har gjort att arbetsgivare drar sig för att anställa
            på deltid.
          </note>
          <note>
            Enligt Svenskt Näringsliv riskerar 8 000 personer bara i Gävleborg
            att bli heltidsarbetslösa om en tvingande lag om rätt till heltid
            skulle genomföras.
          </note>
          <note>
            Två av de branscher som arbetsmarknadsministern nämner i sitt
            svar som exempel på branscher där det är vanligt med deltidsarbetande
            är väldigt beroende av sina deltidsanställda jag tänker på handels-
            och restaurangbranscherna.
          </note>
          <note>
            Jag har ett exempel från Gävle. Nori Camuz, ägare till en Ica
            Supermarket där, har i dag 13 anställda, de flesta på deltid.
            Han bedömer att han kommer att tvingas säga upp fyra personer
            om han blir tvungen att anställa alla dessa på heltid.
          </note>
          <note>
            Inom just handeln finns det ett stort behov av deltidsanställda.
            Arbetsbelastningen inom branschen är väldigt ojämn, och därför
            försöker man anpassa bemanningen efter kundströmmarna. Om heltidslagen
            blir alltför styrande har butikerna två valmöjligheter.
          </note>
          <note>
            Antingen bibehåller man samma lönekostnad utslagen på färre anställda,
            vilket kommer att ge sämre service med lägre servicenivå, exempelvis
            längre kassaköer under säljtopparna, som följd. Eller också ökar
            man antalet heltidsanställda. Då får butiken högre lönekostnad,
            vilket leder till sämre konkurrensförmåga, och i slutänden riskerar
            en del butiker att gå omkull.
          </note>
          <note>
            Catharina Roos är vd för bemanningsföretaget Co-Drivers och vice
            vd för Welcomegruppen med verksamhet inom hotell-, restaurang-
            och konferensverksamhet. Enligt henne kan en lag om rätt till
            heltid bli en fråga om att överleva i stället för att expandera,
            eftersom kundens ojämna efterfrågan styr jobbet helt och hållet
            inom branschen. Konsekvensen blir ökade lönekostnader, mindre
            intäkter, snedvriden konkurrens och företagare som inte vågar
            anställa. En lag om rätt till heltid kan därför vara ett hot mot
            hela tjänste- och servicebranschen.
          </note>
          <note>
            Roos anser att deltidsanställningar är ett sätt att få ut människor
            på arbetsmarknaden. Det gäller inte minst äldre och invandrare,
            grupper som traditionellt har svårt att få in en fot på den ordinarie
            arbetsmarknaden.
          </note>
          <note>
            Av officiell statistik framgår att var fjärde sysselsatt arbetar
            deltid. Skälen varierar mycket. Unga människor anger studier som
            orsak. En del vill spendera mer tid tillsammans med sina barn.
            I de äldre åldersgrupperna är det hälsoskäl eller en önskan om
            mer fritid som dominerar. Dessutom finns det ett stort inslag
            av rörlighet bland dem som arbetar deltid. Svenskt Näringsliv
            har visat att för näringslivet i stort har nästan hälften av de
            deltidsanställda gått över till heltidsarbete under en period.
          </note>
          <note>
            De exempel jag har redogjort för visar att det är uppenbart att
            en lag om att ge deltidsanställda rätt att jobba heltid kan medföra
            stora problem.
          </note>
          <note>
            Jag är glad att Hans Karlsson i sitt svar säger att en stärkt
            rätt till heltid inte kan bli en ovillkorlig rättighet. Samtidigt
            känner jag oro för hur långt den stärkta rätten till heltid som
            Hans Karlsson och regeringen ändå vill lagstifta om ska sträcka
            sig.
          </note>
          <note>
            Jag vill därför fråga om Hans Karlsson har haft en dialog med
            arbetsmarknadens parter om hur långt den stärkta rätten till heltid
            enligt lag skulle kunna sträcka sig utan risk att det leder till
            färre jobb och därmed ökad arbetslöshet och risk att de som vill
            jobba deltid inte får det i framtiden.
          </note>
          <note type="speaker">
            Anf. 90 Statsrådet HANS KARLSSON (s):
          </note>
          <note>
            Fru talman! Hans Backman argumenterar frenetiskt mot ett förslag
            som inte finns. Det gör det lite problematiskt. Dessutom är det
            dessvärre så, Hans Backman, att du har blandat ihop två utredningar.
            Den ena handlar om visstidsanställningarna där det talas om tolvmånadersregler.
            Den andra handlar om rätten till heltid som är något annat.
          </note>
          <note>
            När det gäller heltidsfrågan finns ännu inte ens utredarens förslag.
            Det är ju i den änden vi brukar börja, be en utredare att titta
            på behov och möjliga lösningar, och sedan involveras parter och
            andra intressenter i ett offentligt samtal om det utredningsförslag
            som är lagt. Därefter prövar vi det här i riksdagen. Så det kommer
            att ges många tillfällen till många synpunkter på ett förslag
            som förhoppningsvis kommer om någon vecka.
          </note>
          <note>
            Jag kan ändå passa på tillfället att fundera runt själva kärnfrågan.
            Finns det ett problem eller inte? Jag tillhör dem som tycker att
            det finns ett problem som inte har en tillfredsställande lösning.
          </note>
          <note>
            Många, inte minst unga kvinnor, inom många LO-områden har de
            sämsta anställningarna, både i form av korttidsanställningar,
            timvikariat, springvikariat och timanställningar. Om man tittar
            på gruppen LO-kvinnor är det 47 % som jobbar deltid. Om man jämför
            med de kvinnor som finns inom Sacos område bland akademikerna
            är det där ungefär 20 % medan det bland männen egentligen bara
            är 810 % som jobbar deltid, oavsett om man är LO-man eller tjänstemannaman.
            Det visar på att det är något ordenligt knas på arbetsmarknaden.
            Det är inte rimligt att det ska vara på det sättet. Konsekvenserna
            är väl kända.
          </note>
          <note>
            Det är min absoluta övertygelse att vi måste göra någonting åt
            detta. Arbetsmarknaden eller marknadskrafterna förmår inte lösa
            detta. Det handlar om kvinnor som många gånger, kanske just på
            grund av dessa dåliga anställningar, har en obönhörligt svag ställning
            på arbetsmarknaden. Det resulterar i förlängningen i att de inte
            får den löneutveckling som de skulle ha haft, och som män har,
            och att de dessutom senare i livet inte får den pension som de
            skulle ha haft om de hade haft bättre anställningar. Det vill
            jag medverka till att förändra.
          </note>
          <note>
            När det gäller frågan om heltid är det närmast en självklarhet
            hoppas inte att man behöver upprepa det alltför många gånger att
            en stärkt rätt till heltid inte ska innebära det omvända, nämligen
            ett förbud mot deltid. Så kan man förstås inte ha det. Det finns
            ju verksamheter där deltid är enda möjligheten för att bedriva
            verksamhet. Men där möjligheten finns till heltid ska heltid användas,
            också för kvinnor i Icabutiken, inte bara för grabbarna i Onoffbutiken.
          </note>
          <note type="speaker">
            Anf. 91 HANS BACKMAN (fp):
          </note>
          <note>
            Fru talman! Det är möjligt att oron är så stor som arbetsmarknadsministern
            vet så diskuteras det här väldigt mycket ute bland företagen att
            man har blandat ihop de olika signaler som har kommit från de
            olika utredningarna. Men man tycks vara orolig även för det här.
            Det är mycket bra om det nu inte är så. Det tar jag tacksamt till
            mig.
          </note>
          <note>
            Det är jättebra om man kan lyfta upp så många som möjligt till
            heltid, om arbetsgivarnas och arbetstagarnas parter kan medverka
            till det. Handelns utredningsinstitut har utrett konsekvenserna
            av ett eventuellt lagförslag om att deltidsanställda ska ha rätt
            till heltid. De visar att på lång sikt skulle arbetslösheten öka,
            och kvinnor är den grupp som skulle drabbas hårdast. Så man har
            på något vis blivit det godas fiende. Man har gjort en sak i välmening
            men riskerar att hamna väldigt fel.
          </note>
          <note>
            Om man som arbetsgivare har 16 arbetstimmar som ska utföras och
            har tre anställda, en person som jobbar heltid åtta timmar per
            dag och två som jobbar halvtid fyra timmar per dag, och lagen
            är så starkt skriven att den ena vill gå upp till heltid har man
            plötsligt två som utför de arbetstimmar som man har behov av att
            få utförda. Då sitter man där med en anställd för mycket. Det
            är det som är själva grundproblemet i denna diskussion. Det är
            det som arbetsgivarna är så oroliga för, särskilt de som har säsongsbetonade
            verksamheter. Det finns golfklubbar som har mycket verksamhet
            på sommaren och lite på vintern. De får väldiga problem om man
            blir tvungen att lyfta upp ett antal till heltid.
          </note>
          <note>
            Det är väldigt viktigt att man inte skriver en lag som är så
            stark att den styr det hela. Det kommer att avgöras i domstol
            i stället för mellan arbetsmarknadens parter. Det ser jag som
            ett problem. Jag tycker själv att det är bättre att arbetsmarknadens
            parter hanterar sådana här saker. Det är ju den syn vi har i regel
            här i Sverige på arbetsmarknaden. Jag vet att även arbetsmarknadsministern
            har den grundsynen. Så jag är lite överraskad över det här förslaget
            på så vis, att det kommer ifrån en socialdemokratisk regering.
          </note>
          <note>
            Jag vill fråga: Varför tror inte arbetsmarknadsministern i det
            här fallet att arbetsmarknadens parter genom påverkan och opinionsbildning
            skulle kunna klara av att hantera det här bättre än vad vi som
            politiker här i riksdagen kan göra? Det är ju på arbetsplatserna,
            när man jobbar ute på ett företag, som man vet bäst, både som
            arbetsgivare och som arbetstagare, som arbetsmarknadspart, hur
            de lokala förutsättningarna ska hanteras. Det är väldigt svårt
            för oss att stifta generella lagar som berör alla arbetsplatser.
            Det är det vi riskerar att göra nu när det här utredningsförslaget
            kommer. Det vill jag verkligen att vi ska ta med oss. Jag ser
            det som en stor risk att vi börjar stifta generella lagar som
            ska gälla alla arbetsplatser, oavsett vilka förutsättningar de
            har. Nu har Hans Karlsson sagt att han inte ser någon möjlighet
            att ha en helt tvingande lagstiftning, men det är nog illa om
            den blir så pass starkt skriven att det blir tolkningsfrågor i
            många fall. Det kommer att göra att många arbetsgivare blir väldigt
            rädda och oroliga för att anställa personer på deltid. Det ser
            jag som en stor risk.
          </note>
          <note type="speaker">
            Anf. 92 Statsrådet HANS KARLSSON (s):
          </note>
          <note>
            Fru talman! Hans Backman debatterar som om vi stod i begrepp
            att anta en lag här i kammaren i kväll när vi inte ens har ett
            utredningsförslag att diskutera. Det blir aningen hypotetiskt,
            om man säger så. Så därför, Hans Backman, avstår jag tills vidare
            från att diskutera runt de här frågorna som ännu inte finns på
            bordet. Låt oss avvakta tills vi får ett utredningsförslag! Så
            kommer också tiden för debatt och prövning av detta förslag.
          </note>
          <note type="speaker">
            Anf. 93 HANS BACKMAN (fp):
          </note>
          <note>
            Fru talman! Jag tackar statsrådet för den här förberedande debatten.
            Man säger ibland att det är bra att stämma i bäcken. Jag hoppas
            att jag har skapat en infallsvinkel till en kommande debatt om
            det här lagförslaget. Jag ser det som väldigt viktigt att motverka
            att den tyvärr alltför höga arbetslösheten i Sverige ökar ännu
            mer. Vi ligger lägre än en del EU-länder, men vi är måna om att
            inte minst våra ungdomar ska få jobb i större utsträckning än
            vad de har i dag. Då är det viktigt att det stiftas lagar när
            man har lyssnat på företagarna och arbetsmarknadens parter så
            att de på bästa sätt kan öppna för nya jobb och inte stänga igen
            så att fler blir utan arbete.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2005/06:77 och 108 om utjämningssystemet
            inom LSS
          </note>
          <note type="speaker">
            Anf. 94 Statsrådet SVEN-ERIK ÖSTERBERG (s):
          </note>
          <note>
            Fru talman! Maria Larsson har frågat mig vad jag ämnar vidta
            för åtgärder för att förbättra kommunernas ekonomiska planeringsmöjligheter
            i samband med den nationella utjämningen av LSS. Interpellanten
            har också frågat mig om vad jag ämnar göra för att kommunerna
            ska få möjlighet till prövning i de fall där besluten om kostnadsutjämning
            varit bristfälliga och föränderliga.
          </note>
          <note>
            Annika Qarlsson har frågat mig vad jag avser att vidta för åtgärder
            för att skapa långsiktiga planeringsförutsättningar för kommuner
            inom LSS-området.
          </note>
          <note>
            Jag har valt att besvara interpellationerna i ett sammanhang.
          </note>
          <note>
            Låt mig inleda med att hålla med Maria Larsson och Annika Qarlsson
            om att den planeringshorisont som finns kring de preliminära beräkningarna
            avseende kostnadsutjämningssystemet för verksamhet enligt lagen
            (1993:387) om stöd och service till vissa funktionshindrade (LSS)
            inte är den bästa.
          </note>
          <note>
            Statistiska centralbyrån (SCB) har följt den förordning, som
            styr när myndigheten ska lämna preliminära beräkningar till kommunerna.
            De uppgifter om kostnader och intäkter som kommunerna lämnar till
            SCB och som ligger till grund för beräkningarna kommer in väldigt
            sent till SCB. Det medför att SCB inte kan göra kommunvisa beräkningar
            för utjämningssystemet för LSS förrän vid den tidpunkt som uttrycks
            i förordningen. Det är beklagligt och jag hoppas att kommunerna
            blir bättre på att lämna statistiskt underlag inom de tidsramar
            som finns.
          </note>
          <note>
            Att satsa på en utbyggnad av LSS-verksamhet kan vara nödvändigt
            i en del kommuner. Det är dock inte givet att en kommun får ett
            högre bidrag eller lägre avgift genom en utbyggnad. Det beror
            främst på att den enskilda kommunens kostnader och antal insatser
            jämförs med övriga kommuners kostnader och antal insatser. Avsikten
            är inte heller att utjämningssystemet ska ge full kompensation
            för de kostnader som en kommun haft. Dessutom ingår inte kostnader
            för grundsärskola och gymnasiesärskola i kostnadsutjämningssystemet
            för LSS-verksamhet. Det som Maria Larsson tar upp om Markaryd
            är en konsekvens av den uppdatering av personalkostnadsindexet
            som regeringen har beslutat om.
          </note>
          <note>
            Att utjämna för den faktiska kostnaden för varje enskild kommun
            skulle också vara kostnadsdrivande. Det skulle dessutom kunna
            leda till en stor påverkbarhet av hur kostnader och intäkter redovisas.
            Ett sådant kostnadsutjämningssystem skulle förlora sin legitimitet.
            Det kan dock finnas brister i nuvarande kostnadsutjämningssystem.
            Regeringen har därför aviserat att kostnadsutjämningen för LSS
            ska följas upp och även utvärderas.
          </note>
          <note>
            Låt mig nu förklara vilka möjligheter kommuner har att överklaga
            Skatteverkets slutliga beslut när det gäller fel och brister i
            underlaget för Skatteverkets beslut.
          </note>
          <note>
            I den proposition som regeringen överlämnade till riksdagen under
            september innevarande år (prop. 2005/06:7) och som riksdagen beslutat
            om nu i november, föreslogs att sådana fel och brister i underlaget
            för beslutet som inte har påtalats hos Skatteverket senast den
            15 februari under utjämningsåret endast får beaktas om det finns
            synnerliga skäl. Skälet till lagändringen är att bara den klagande
            kommunens beslut prövas. Eftersom uppkomna fel endast kan rättas
            till förmån för en kommun, uppkommer svårigheter att finansiera
            en korrigering av beslutet då medel på det för ändamålet upptagna
            anslaget har förbrukats.
          </note>
          <note>
            Det är alltså så att de begränsningar som träder i kraft den
            1 januari 2006 endast gäller frågan om möjligheten att beakta
            felaktigheter i det underlag som ligger till grund för Skatteverkets
            slutliga beslut. Även om överprövningen begränsas hos regeringen
            är högt ställda krav på rättssäkerhet i systemet tillgodosedda
            när det gäller möjligheten att beakta felaktigheter i sådana fall.
          </note>
          <note>
            Det statistiska underlag som ligger till grund för besluten härrör
            två år tillbaka i tiden. Dessutom får kommunerna preliminära beräkningar
            från SCB senast den 1 oktober året före utjämningsåret, och Skatteverket
            lämnar den 20 januari utjämningsåret uppgift till varje kommun
            om preliminära bidrag eller avgifter. Efter att Skatteverket har
            lämnat dessa preliminära bidrag eller avgifter kan kommuner till
            och med den 15 februari påtala brister och oriktiga uppgifter
            i underlaget. Kommunerna har alltså ett flertal tillfällen och
            god tid på sig att påtala brister. Kommunerna måste dock bli bättre
            på att kvalitetssäkra de uppgifter kommunerna lämnar till berörda
            statistikmyndigheter. Att granska det statistiska underlaget först
            när Skatteverkets slutliga beslut fattas, senast den 15 april
            utjämningsåret, är således alldeles för sent.
          </note>
          <note>
            Då Maria Larsson, som framställt en av interpellationerna, anmält
            att hon var förhindrad att närvara vid sammanträdet medgav andre
            vice talmannen att Ulrik Lindgren i stället fick delta i överläggningen.
          </note>
          <note type="speaker">
            Anf. 95 ULRIK LINDGREN (kd):
          </note>
          <note>
            Fru talman! För interpellanten Maria Larssons räkning får jag
            tacka för svaret. Maria Larsson hälsar och beklagar att hon inte
            närvarar vid debatten. Det är inget personligt, utan hon hade
            gärna velat vara med. Tack också till Annika Qarlsson för medinterpellation
            i viktigt ämne.
          </note>
          <note>
            Jag gissar att interpellanten inte är helt nöjd. Vad jag kan
            utläsa håller statsrådet Österberg med om att planeringshorisonten
            inte är den bästa, men jag tycker att svaret liksom stannar där.
            I stället väljer statsrådet att kritisera kommunerna för att de
            är sena med uppgifterna till Statistiska centralbyrån och säger
            att kommunerna måste bli bättre på att kvalitetssäkra de uppgifter
            de lämnar till Statistiska centralbyrån. Men de egna åtgärderna
            i statsrådets svar, var är de som svar på själva interpellationsfrågan?
          </note>
          <note>
            Interpellationsfrågan var: Vad ämnar statsrådet vidta för åtgärder
            för att förbättra kommunernas ekonomiska planeringsmöjligheter
            i samband med den nationella utjämningen av LSS? Det får kommunerna
            berätta själva är kontentan av svaret. Det får kommunerna ordna
            upp så att säga.
          </note>
          <note>
            Jag har inte överblick över kommunernas uppgiftslämnande så att
            jag kan ge något domslut över om de är långsamma eller inte, om
            de förmår att fylla i de papper de får från SCB. Jag utgår från
            att kommunerna gör vad de kan för att fylla i papperen ordentligt
            så att SCB har ett hyggligt underlag.
          </note>
          <note>
            Som framgår av interpellationstexten är det inte så att de kommuner
            som nu har hört av sig skjuter in sig på att det är sena besked
            från SCB, även om det är sent att få besked från SCB den 1 oktober
            för nästa år besked ett par månader före årsskiftet. Det som kommunerna
            skjuter in sig på är att regeringen i de fall som åberopas två
            veckor senare, i mitten på oktober, kullkastar planeringsförutsättningarna
            som SCB har angett. Det är det som är den stora katastrofen. Det
            enda besked som statsrådet Österberg levererar är att regeringen
            har beslutat så. Men det är, fru talman, inget svar. Det är bara
            en upprepning av det som redan står i interpellationen, att regeringen
            har kullkastat det som SCB har berättat ska gälla för kommande
            år.
          </note>
          <note>
            Följdfrågan och den fråga som hittills är obesvarad hoppas jag
            i muntlig utläggning kommer lite närmare ett svar. Blir det bara
            ett passivt betraktande av hur utjämningssystemet slår hit och
            dit, ungefär som en tombola, eller blir det en upprepning nästa
            år av nya, sena, godtyckliga besked från regeringen? Eller vad
            kommer ut av det här? Kommer regeringen över huvud taget att anstränga
            sig för att kommunerna ska få bättre planeringsförutsättningar?
          </note>
          <note>
            Vad jag förstår har vårt statsråd Österberg då och då återkommit
            till att han känner med kommunerna och förstår att de ska ha goda
            planeringsförutsättningar. Ja, men det är upp till bevis. När
            kommer de goda planeringsförutsättningarna för kommunerna, så
            att de vet vad som gäller för ett kommande år?
          </note>
          <note>
            De miljoner hit och dit som drabbar kommuner eller också lyckliggör
            någon kommun kan ju låta som småsummor i ett Stockholmsperspektiv,
            men i själva verket kan det för en liten kommun betyda oerhört
            mycket räknat per skattekrona om det blir så olyckligt att miljonerna
            går åt fel håll.
          </note>
          <note type="speaker">
            Anf. 96 ANNIKA QARLSSON (c):
          </note>
          <note>
            Fru talman! Tack så mycket för svaret, statsrådet Österberg.
          </note>
          <note>
            Vi har stått här i talarstolarna i kammaren och debatterat frågan
            förut. Utjämningssystemet infördes ju 2004, och jag har legat
            på även tidigare om att basåret ska ligga så nära verksamhetsåret
            som det bara är möjligt. Jag har också många kommunföreträdare
            hemma som har legat på mig om att jag ska uppmärksamma på det
            här. Jag är helt övertygad om att de även varit i direktkontakt
            med Sven-Erik Österberg.
          </note>
          <note>
            Därför var det stor glädje, sång, klang och jubel i kommunerna
            hemma när budgetpropositionen 2006 visade att man faktiskt hade
            lyssnat. Riktigt lika glatt var det inte när pressmeddelandet
            kom 22 dagar senare. Det var någonstans där som det blev fel.
            Då gjorde man det rätt, och sedan blev det fel igen.
          </note>
          <note>
            Jag har försökt att läsa interpellationssvaret för att hitta
            svaret på min fråga, men har inte riktigt lyckats med det. Jag
            hoppas att jag kan få hjälp att reda ut detta och få ett bättre
            svar muntligen här. Jag ser ju att ministern är medveten om att
            planeringshorisonten inte är den bästa, och det är ju positivt.
            Samtidigt är det så att när man gick in och gjorde den här förändringen
            ställde man till det igen.
          </note>
          <note>
            I svaret står också att avsikten inte heller är att utjämningssystemet
            ska ge full kompensation för de kostnader som en kommun haft.
            Det är inte vad kommunerna i första hand ber om just nu. Men däremot
            vill man inte ha ett orättvist och felaktigt system.
          </note>
          <note>
            Ifrån Vänersborgs kommun och Trollhättans stad har ministern
            fått ett brev som så väl fångar in alla de olika delarna. Det
            kommer från ministerns partikamrater, som är kommunstyrelsens
            ordförande i både Vänersborg och Trollhättan.
          </note>
          <note>
            De säger så här: Det är med stor förvåning har vi mottagit beskedet
            att regeringen beslutat ändra förslaget från budgetpropositionen
            om aktualisering av LSS-underlaget.
          </note>
          <note>
            Budgeten arbetas fram i en lång process, där kostnader och intäkter
            analyseras. Vi måste ha rimliga möjligheter att förutse större
            förändringar och kunna bedriva vår ekonomiska planering på ett
            seriöst sätt. Så sent som i budgetpropositionen fick vi besked
            om att LSS-utjämningen skulle förändras, vilket vi utgick från
            i vårt fortsatta budgetarbete.
          </note>
          <note>
            Vad gäller förslaget att behålla 50 % av 2002 års personal- och
            koncentrationsindex och väga det tillsammans med 2004 års aktuella
            värden, uppfattar vi det som en mycket förenklad lösning på ett
            seriöst problem. När LSS-utjämningen infördes var osäkerheten
            stor om hur olika insatser skall klassas och redovisas. De statistiska
            underlagen för 2002 var därmed behäftade med många felaktigheter.
            Successivt har praxis utvecklats och Socialstyrelsens och SCB:s
            tillämpningsbestämmelser förtydligats. 2004 års underlag att beräkna
            index kan därför antas ha mycket högre kvalitet, samtidigt som
            det grundas på aktuell verksamhet och kostnader.
          </note>
          <note>
            Det är få verksamheter som så kraftigt förändrats under ett fåtal
            år som LSS-verksamheten. 2004 års uppgifter har därmed en helt
            annan aktualitet än tidigare år. Att grunda 2006 års utjämning
            på 2002 års uppgifter blir både felaktigt och orättvist.
          </note>
          <note>
            De länsvisa regleringarna som nu upphört har beaktas i 2004 års
            underlag från SCB, men inte i 2002 års index.
          </note>
          <note>
            Därför säger de så här: Vi anser att förslaget till förändring
            skall rivas upp och att den i Budgetpropositionen utlovade aktualiseringen
            utifrån 2004 års verksamhet skall genomföras. Om enskilda kommuner
            drabbas oskäligt av aktualiseringen borde regeringen kunna använda
            de särskilda medel som den disponerar för bidrag till kommuner
            att rätta till detta.
          </note>
          <note>
            Detta kommer från Trollhättan och Vänersborg. Men jag vet att
            de flesta kommunerna hemma ställer upp bakom den beskrivningen.
          </note>
          <note type="speaker">
            Anf. 97 Statsrådet SVEN-ERIK ÖSTERBERG (s):
          </note>
          <note>
            Fru talman! Jag ska muntligt redogöra lite närmare vad som ligger
            bakom den problematik som finns.
          </note>
          <note>
            Jag vill inledningsvis säga om hela utjämningssystemet att det
            har varit i gång sedan den 1 mars 2004. Vi har haft interpellationer
            om det tidigare och haft synpunkter på det. Jag har vid några
            tillfällen förut sagt att jag tycker att systemet bör verka ett
            tag så att vi får följa upp det på bästa sätt för att se hur det
            fungerar.
          </note>
          <note>
            Jag kan nu konstatera, inte minst efter den ordentliga genomgång
            vi haft under hösten, att det finns ett antal svagheter i systemet
            som inte är bra. Bland annat grundar sig den ena delen som man
            har försökt att fånga upp i systemet på att det ska vara ett basår.
            Det var år 2002 som var grunden till detta.
          </note>
          <note>
            När man fattade beslutet sade man att det sedan bör justeras
            upp vid något tillfälle. Andemeningen var till och med att man
            kanske skulle vänta till efter år 2006 när det hade stabiliserat
            sig innan man skulle göra en ny basårsuppräkning.
          </note>
          <note>
            Jag har tyckt att det har varit en brist. Det är också därför
            som vi skrev i budgetpropositionen att det bör göras en uppdatering.
            Det finns en idé om att försöka att ha basåret så nära som möjligt
            den verklighet som finns av det skälet att man då bäst speglar
            hur det ser ut i kommunen. Det är grundtanken. Det var därför
            vi aviserade det.
          </note>
          <note>
            Interpellanterna har i det här fallet oftast fördelen att representera
            kommuner som tjänade på basåret 2004. Problemet för mig som ansvarigt
            statsråd är att jag har haft den mindre nöjsamma uppgiften att
            också ha en ganska diskussion med de kommuner som förlorade ordentligt
            på det.
          </note>
          <note>
            Jag kan försäkra att ingen tycker att det finns någon rättvisa
            i systemet. Rättvisa för de flesta i detta är att om man får mer
            pengar är det rättvist, får man mindre pengar är det orättvist,
            oavsett vad det grundar sig på. Det har varit en del av problematiken
            här.
          </note>
          <note>
            Vi hade några kommuner som låg riktigt illa till av samma skäl
            som interpellanterna här för fram. Bland annat var Sävsjö en sådan
            kommun nere i Småland som skulle få en ordentlig reducering av
            sin LSS-utjämning. Samtidigt kan man även där peka på att man
            inte har tappat kostnader i samma omfattning för att systemet
            kanske skulle slå igenom åt det håller. Södertälje var en annan
            kommun. Det finns också en rad andra i samma läge.
          </note>
          <note>
            Vi hade funderingen: Hur kapar man på något sätt topparna i de
            värsta utfallen så att inte omställningen blir för drastisk? I
            det läget valde vi modellen att ta ett snitt mellan året 2002
            och 2004 för det innevarande året. Då minskade man de största
            delarna. Det mildrade för Sävsjö i dess problematik. Det gav också
            mindre pengar till de kommuner som hade förväntat sig enligt det
            som SCB var väldigt snabb att räkna på och som stod i budgetpropositionen
            som lades fram.
          </note>
          <note>
            Det handlar om en praktisk hantering utifrån den verklighet vi
            har för att försöka vara rättvis och ge hyggliga förutsättningar
            inom de ramar som systemet gav, när vi såg hur verkligheten fungerade.
            Det är den nakna sanningen om hanteringen av LSS-systemet.
          </note>
          <note>
            Det kommer också att göras några andra översyner i LSS. Det gäller
            inte minst på LASS-sidan, som Socialdepartementet har ansvaret
            för.
          </note>
          <note>
            Vi måste också borra djupare och försöka få ett system som ligger
            närmare det år man har verksamhet. Men det ska heller inte vara
            förutsägbart i hur man via uppgifter kan påverka systemet, vilket
            det är fullt möjligt att göra i dag. Vi ser att det kanske pågår
            en tendens till en sådan verksamhet på vissa håll. Egentligen
            lurar man sig själv i systemet beroende på uppgiftslämnandet.
          </note>
          <note>
            Ambitionen är nu att få ett system som är bättre. Vi är inte
            tillfredsställda med det sätt som det nu fungerar på. Det ger
            lite sämre planeringsförutsättningar. Men det fångar heller inte
            upp tillräckligt nära hur verksamheterna ser ut i kommunerna för
            att på så sätt upplevas som rättvist.
          </note>
          <note type="speaker">
            Anf. 98 ULRIK LINDGREN (kd):
          </note>
          <note>
            Fru talman! Som svar på frågorna uppfattar jag att vårt statsråd
            tycker att systemet ska få verka ett tag. Det har verkat i några
            år. Det är ingen hemlighet som kom i förrgår, utan det är någonting
            som har pågått i flera år.
          </note>
          <note>
            Statsrådet anger också att det finns en ambition att vara så
            rättvis som möjligt, och därför kommer det översyner. När kommer
            dessa översyner? Blir det även nästa år ett tombolasystem där
            kommunerna får sent besked i slutet på år 2006 för år 2007? Eller
            kommer ingrepp som kommer att ändra situationen inför nästa år
            så att vi åtminstone för år 2007 år någorlunda rimliga spelvillkor
            för kommunerna?
          </note>
          <note>
            För ett par år sedan debatterade jag det kommunala utjämningssystemet
            för handikappomsorgen med statsrådet Österbergs företrädare Lars-Erik
            Lövdén med anledning av de då kraftiga inkomstminskningarna. Då
            var det Hedemora kommun som drog en riktig nitlott på minus 15
            miljoner jämfört med vad man tidigare haft i den interna länsuppgörelsen
            med ersättning till Hedemora från övriga kommuner i Dalarna. Det
            blev inget resultat av den debatten. Staten blev enbart betraktande
            framöver av hur systemet slog lite halvblint de kommande åren.
            Frågan är om det nu kommer att bli en upprepning.
          </note>
          <note>
            Man utlämnar kommunerna till ett utjämningssystem som är ungefär
            lika smidigt som en elefant i en porslinsbutik. Det ska jämföras
            med det tidigare tillfälliga statsbidraget som fanns 20012003
            och jämföras med den länsvisa överenskommelsen som tidigare fanns
            mellan kommunerna om kostnaderna för handikappomsorgen.
          </note>
          <note>
            Nu är frågan: Kommer regeringen att gå aktivt in och kullkasta
            kommunal planering igen nästa år, eller hur blir det? Kommunerna
            protesterar inte mot det kommunala utjämningssystemet, även om
            det i sig är tveksamt och var det redan när det infördes. De protesterar
            mot oförutsägbarheten i systemet. Det är detta som regeringen
            måste göra någonting åt.
          </note>
          <note>
            Jag tycker att det är fantastiskt att regeringen tycker sig ha
            råd att behandla kommunerna på det sättet. Vi har hört exemplet
            med Trollhättan och Vänersborg. Vi har hört exemplet med Sävsjö.
            Det blev plötsligt minus 10 miljoner, eller jag tror bestämt att
            det till och med var minus 11 miljoner.
          </note>
          <note>
            Vi har också via medierna från Småland fått del av exemplet Ljungby.
            Ljungby kommer att förlora några miljoner, sade SCB, eftersom
            Markaryd tidigare har köpt tjänster från Ljungby. Nu har man slutat
            köpa tjänsterna. Därmed skulle Ljungby enligt SCB få mindre pengar.
          </note>
          <note>
            Men regeringen gör tvärtom i sitt beslut. Ljungby får mer pengar,
            plus 10 miljoner kronor i systemet. Enligt medieuppgifter går
            de 10 miljonerna till bredband. Pengar som skulle ha varit till
            funktionshindrade går alltså till bredband i stället.
          </note>
          <note>
            Frågan är vad statsrådet Österberg reagerar med. Blir det fortsatt
            passivitet, eller vad blir det för någonting? Vad har statsrådet
            Österberg för råd till kommunerna? När kommer den översyn som
            det talas om?
          </note>
          <note type="speaker">
            Anf. 99 ANNIKA QARLSSON (c):
          </note>
          <note>
            Fru talman! Om man lyssnar på vad statsrådet säger framskymtar
            det en önskan om att det inte hade behövt fattas beslut om att
            förändra det som stod i budgetpropositionen. Det som kom som ett
            påstående från Vänersborg och Trollhättan handlade om att det
            beslut som man tog om att lägga basåret så nära verksamhetsåret
            som möjligt ändå var rätt.
          </note>
          <note>
            Fanns det med i resonemanget att fundera på att hantera de här
            kommunerna som fick stora minus i stället under ett övergångsår?
            Då hade man inte behövt kasta ut alla de andra så att det blev
            hela havet stormar i hela Kommun-Sverige. Det skulle vara intressant
            att höra om det fanns några resonemang om de bitarna.
          </note>
          <note>
            En av sakerna i det här handlar inte bara om ifall man vinner
            eller förlorar. Jag hade en träff hemma nu med kommunstyrelseordförande
            från många olika kommuner, som både var vinnare och förlorare
            eller som hade stora höjningar av skattesatserna för att klara
            av de här bitarna. Det spelade liksom ingen roll ifall det var
            ett stort eller litet minus eller plus. Kommentarerna var ungefär
            så här: Det är hål i huvudet! Det är helt värdelöst! Det är helt
            kasst! De kanske uttryckte det lite mer fint, men det var den
            ungefärliga andemeningen.
          </note>
          <note>
            Det går aldrig någonsin att förutsäga det här. Blir det några
            medel? Kommer det några pengar? Kommer vi att få någon ersättning
            för de här bitarna? Det går aldrig att förutsäga och kunna planera
            verksamheten utifrån utjämningarna.
          </note>
          <note>
            Man går nu in och tittar på det här och gör en mix av 2002 och
            2004, vilket jag också har en fråga om. Är det förenligt med förordningen
            att använda sig av en mix av två olika år? Det handlar ju om helt
            olika förutsättningar. I den ena delen ingår den tidigare länsvisa
            utjämningen. Men det skiljer mellan 2004 och 2002. Jag skulle
            också vilja höra vad statsrådet Österberg säger om den här tredjedelen.
          </note>
          <note>
            Det handlar om den utvärdering och översyn som ska göras. Finns
            det någonstans med i tankarna inför det arbetet att man tar med
            sig detta och funderar på det? Det här är ju en rättighetslagstiftning.
            Det gäller enskilda individers rättighet till att ha ett bra och
            drägligt liv och att kunna få hjälp för att få sin vardag att
            fungera.
          </note>
          <note>
            Eftersom detta är en rättighetslagstiftning som vi har klubbat
            här inne så undrar jag om man någonstans i utvärderingen eller
            översynen lyfter in detta. Ser man över hur man skulle kunna lyfta
            upp detta och göra det till ett nationellt finansiellt ansvar
            för att komma ifrån den här typen av utjämningssystem? Det påtalas
            emellanåt att kommuner ska kunna planera för att kunna få ut så
            mycket pengar som möjligt, eller så planerar man inte för det.
            Det blir en väldigt underlig och konstig situation. Finns det
            tankar på att lyfta in det här i översynen?
          </note>
          <note type="speaker">
            Anf. 100 Statsrådet SVEN-ERIK ÖSTERBERG (s):
          </note>
          <note>
            Fru talman! Jag tar den senaste frågan först. Jag tror att den
            ska ställas till statsrådet Andnor, som har ansvaret för själva
            lagstiftningen när det gäller finansieringsdelen. Mitt ansvar
            här är att klara ut finansieringssystemet mellan kommunerna. Det
            är det som ligger på min lott. Det här är ju för övrigt ganska
            komplicerad lagstiftning. Jag rekommenderar dig att ställa den
            frågan till henne. Jag tänker inte gå in på den.
          </note>
          <note>
            Den modell som jag är beredd att titta närmare på gäller hur
            vi kan få ett finansieringssystem som följer verkligheten närmare.
            Tyvärr är det nog så här med planeringen. Det här är komplicerat.
            Vi kan se att man kan beklaga den tidshorisont som har varit.
            Den skulle kunna gå att trimma. Det är också därför jag säger
            att man skulle kunna göra en snabbare räkning om uppgifterna kom
            in snabbare, och då skulle man också kunna få tidigare besked.
            Man kan alltså hjälpas åt i det system som finns, även från kommunernas
            sida. En del har varit snabba och duktiga på det här, och en del
            har inte prioriterat det på det sätt som man kanske borde ha gjort.
            Då kommer det senare. Det finns alltså ett ansvar där också.
          </note>
          <note>
            Å andra sidan kan man se att beskedet här inte kommer tidigare
            än vad det gör i det stora utjämningssystemet. Problematiken med
            det här är egentligen att några nya ärenden som man har fått när
            det gäller LSS i en liten kommun kan få väldigt stora ekonomiska
            konsekvenser i systemet. Det är det som skiljer så mycket. Det
            andra jämnas ut och får inte de enskilda konsekvenserna.
          </note>
          <note>
            Hur man än vrider och vänder på det här så blir det så här. Jag
            såg att det var någon kommun i södra Sverige som hade fått tre
            multihandikappade kommuninvånare genom en bilolycka, vilket i
            princip tog en stor del av kommunens sociala budget. Det finns
            inget utjämningssystem som väger upp detta när olyckan händer.
            Det kommer så småningom att vägas in med andra kostnader, och
            sedan får man kompensation.
          </note>
          <note>
            Det är precis det här som jag vill åt att försöka få närheten
            mellan de faktiska händelserna och utjämningen så att det ligger
            så nära att det inte töjer ut på tiden. Det är en eftersträvan
            som vi har när vi tittar på den utjämning som hade skett.
          </note>
          <note>
            Du frågade efter olika räknemodeller. Vi har vridit och vänt
            på det här. Tjänstemännen på departementet tog fram 17 olika räknemodeller
            för hur man skulle kunna hantera det här på ett sätt så att man
            fångade upp dels dem som förlorar åt det ena hållet, dels de andra.
            Det gällde hur man skulle kunna se över det här och hur man skulle
            kunna väga in det på ett bra sätt. Det gäller kanske framför allt
            dem som förlorar. Man skulle se hur man skulle kunna utjämna det
            hela. Det är ganska komplicerat.
          </note>
          <note>
            Det visade sig att det enklaste ändå var att man tog snittet.
            Man menar att snittet någonstans ger något slags basår mittemellan.
            Det är ungefär så det blir om man väger mellan 2004 och 2003.
            Då blir det övergripande på det sättet. Det blev den enklaste
            modellen för att kunna hantera det hela inom de tidsramar som
            fanns.
          </note>
          <note>
            Det är säkert inte det mest lysande sättet, men det gav ändå
            effekten att det trubbade av de största utfallen åt båda håll.
            Det gällde framför allt dem som förlorade väldigt mycket. Det
            gick naturligtvis ut över dem som också hade räknat med att kanske
            få mer pengar.
          </note>
          <note>
            Det är många som har pratat med mig om det här. Jag har diskuterat
            det. De som förlorar pengar och hade räknat med mer är missnöjda.
            Andra är väldigt glada. Så ser det ut i Sverige om man tittar
            ut, och det fördelar sig ganska jämnt.
          </note>
          <note>
            Till sist ska jag säga till Ulrik att jag inte menar att vi ska
            låta systemet vila. Vi har sett de problem som finns, och vi är
            beredda att ta tag i dem så snabbt som möjligt.
          </note>
          <note>
            Man ska inte kunna förutse när basåret räknas ut. Det har varit
            en del av systemet. Det ska göras vid olika tillfällen, och det
            ska inte kunna förutses så att man kan förbereda sig på det. Det
            ska bli återkommande med olika system. Så ser systemet ut. Därför
            kan jag inte säga någonting om hur det ser ut 2006 om det ska
            räknas upp eller hur det ska göras. Det återstår att se. Jag hoppas
            att vi i den översyn som vi vill sätta i gång snabbt nu också
            kommer fram till att vi kan hantera detta på ett smidigare och
            bättre sätt än vad som kanske har varit fallet så här långt.
          </note>
          <note type="speaker">
            Anf. 101 ULRIK LINDGREN (kd):
          </note>
          <note>
            Fru talman! Vad jag kan urskilja av svaret så är det detsamma
            som vi har hört tidigare. Det finns en ambition att komma någonstans
            på området. Det kommer översyner. Men när vet ingen, i alla fall
            inte vårt statsråd som är ansvarig för frågorna. Så snabbt som
            möjligt är inte särskilt nöjaktigt för de kommuner som befinner
            sig i den här cirkusen som man ändå måste säga att det är fråga
            om.
          </note>
          <note>
            Fru talman! Ett adelsmärke för ett anständigt samhälle är hur
            handikappade behandlas. Beträffande det kommunala utjämningssystemet
            för LSS visar regeringen en nonchalans gentemot kommunerna som
            är förvånande genom sina sena, ryckiga och oförutsägbara besked.
            Därmed visas också en nonchalans mot de funktionshindrade, som
            ju är de som riskerar att få ta konsekvenserna av ryckigheten.
          </note>
          <note>
            Det borde i stället vara tvärtom att regeringen visade en särskild
            lyhördhet och respekt när en så känslig sak som det kommunala
            utjämningssystemet för handikappomsorgen behandlas.
          </note>
          <note>
            Efter det att Kristdemokraterna och den borgerliga alliansen
            har tryckt på har socialutskottet tagit ett utskottsinitiativ
            som i förlängningen kanske kommer att ge en radikal lösning. Staten
            har ju beslutat om LSS-reformen. Då borde det också vara staten
            som står för kostnaderna. Utskottsinitiativet innebär att den
            sittande LSS-utredningen även ska utreda om kostnadsansvaret läggas
            över helt och hållet på staten eller om kommunerna ska få fortsatta
            med det trassel som har varit hittills. Jag hoppas på en god lösning
            och att insikt också så småningom drabbar det regerande partiet
            så att ytterst sett de funktionshindrade får en tryggare och säkrare
            tillvaro i våra kommuner.
          </note>
          <note type="speaker">
            Anf. 102 ANNIKA QARLSSON (c):
          </note>
          <note>
            Fru talman! Jag känner att jag har fått ett lite fylligare svar
            i debatten. Jag har inte lyckats att få ministern att skriva ett
            nytt pressmeddelande som han kan skicka ut till kommunerna i morgon,
            men det trodde jag väl inte riktigt att jag skulle lyckas med
            i dag heller.
          </note>
          <note>
            Jag tror att det är väldigt viktigt att den här översynen görs
            tämligen omgående. Jag tror också att det vore värdefullt att
            titta på om inte det här är en rättighetslagstiftning som också
            ska vara ett nationellt finansiellt ansvar. Jag vet att det inte
            bara är en enkel modell att plussa in där heller, men det skulle
            kunna vara ett alternativ till de 17 modellerna för att få det
            hela att fungera mellan kommunerna.
          </note>
          <note>
            Kommunerna vill ha långsiktiga ekonomiska villkor. Det finns
            också lite funderingar ute i kommunerna. Det står att det inte
            ska vara påverkbart, men det gick tydligen att göra på de här
            22 dagarna. Det är många kommentarer som jag också har fått. Men
            det var ändå ett litet steg i rätt riktning. Vi fortsätter att
            följa frågan och hoppas att det ska gå ännu mer i rätt riktning.
          </note>
          <note type="speaker">
            Anf. 103 Statsrådet SVEN-ERIK ÖSTERBERG (s):
          </note>
          <note>
            Fru talman! Jag ska bara säga några saker. Det finns absolut
            ingen nonchalans i detta. Som lagstiftningen ser ut nu är LSS-frågan
            en kommunal ansvarsfråga. Det staten har gjort utifrån den här
            lagstiftningen är ju faktiskt att utjämna kostnaderna så att det
            ska bli lättare. Man kan ha åsikter om utjämningssystemet och
            tycka att det inte fungerar bra, men utan systemet skulle konsekvenserna
            vara oerhört mycket större för kommunerna. Det skulle också försvåra
            möjligheterna för handikappade att röra sig mellan kommuner, vilket
            naturligtvis också är en frihetsfråga som är väldigt viktig. Här
            har vi absolut en ambition att åstadkomma bra förutsättningar.
          </note>
          <note>
            Till sist skulle jag vilja säga något om detta med ett nationellt
            system som tas upp ibland. Det tas också upp i kommunala kretsar
            att man vill ha det så. Ska man titta på ett sådant system och
            göra något åt detta, får man ett helt nytt system. Grundtanken
            var ju att hanteringen skulle vara så nära den handikappade som
            möjligt där man också kan ge den bästa vården. Besluten skulle
            också fattas där. På det sättet löser man frågorna. Ett nationellt
            finansierat system kan inte bara innebära att det levereras in
            i den kommunala sektorn som sedan hanterar detta, utan då får
            man en helt annan prövning och ett helt annat system som kräver
            en ganska stor omvälvning. Om man tittar på det måste man ta ett
            stort tag över detta. Det bör man vara medveten om. Det är ganska
            enkelt att säga att vi ska ha en nationell finansiering, men då
            talar man om ett annat system i sin helhet.
          </note>
          <note>
            Min uppgift i det här läget är att se till att vi får ett utjämningssystem
            som fungerar så bra som möjligt. Det kommer vi att ta på största
            allvar och försöka förbättra detta så att det ger bättre planeringsförutsättningar
            och en större säkerhet till kommunerna som har att hantera detta.
            Det är min absolut viktigaste och ärliga ambition i det här sammanhanget.
          </note>
          <note>
            Överläggningen var härmed avslutad.
          </note>
          <note>
            15 § Anmälan om inkomna uppteckningar från EU-nämndssammanträde
          </note>
          <note>
            Tredje vice talmannen anmälde att uppteckningar från EU-nämndens
            sammanträde fredagen den 28 oktober inkommit.
          </note>
          <note>
            16 § Förnyad bordläggning
          </note>
          <note>
            Föredrogs och bordlades åter
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 november
          </note>
          <note>
            Marita Aronson
          </note>
          <note>
            Per Landgren
          </note>
          <note>
            Nina Lundström
          </note>
          <note>
            Kerstin Lundgren
          </note>
          <note>
            Ewa Björling
          </note>
          <note>
            Tobias Krantz
          </note>
          <note>
            Tobias Krantz
          </note>
          <note>
            Tobias Krantz
          </note>
          <note>
            den 22 november
          </note>
          <note>
            Tobias Billström
          </note>
          <note>
            Liselott Hagberg
          </note>
          <note>
            Inger René
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 29 november.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 november
          </note>
          <note>
            Bertil Kjellberg
          </note>
          <note>
            Ragnwi Marcelind
          </note>
          <note>
            Maria Larsson
          </note>
          <note>
            Maria Larsson
          </note>
          <note>
            Hans Hoff
          </note>
          <note>
            Annika Qarlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 29 november.
          </note>
          <note>
            20 § Kammaren åtskildes kl. 20.25.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
