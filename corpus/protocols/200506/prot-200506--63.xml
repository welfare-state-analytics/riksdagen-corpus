<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--63</head>
          <docDate when="2005-01-27">2005-01-27</docDate>
        </div>
      </front>
      <body>
        <div>
          <note n="ffa9e8ae">
            ﻿
          </note>
          <note n="7d52d2d4">
            Riksdagens protokoll
          </note>
          <note n="7523ee83">
            2005/06:63
          </note>
          <note type="date" n="12d17949">
            Fredagen den 27 januari
          </note>
          <note n="ef895f0f">
            Kl. 09:00 - 13:27
          </note>
          <note n="112f14b1">
            1 § Anmälan om fördröjda svar på interpellationer
          </note>
          <note n="195a21cf">
            Till riksdagen hade inkommit följande skrivelser:
          </note>
          <note n="e12d91a4">
            Interpellation 2005/06:200
          </note>
          <note n="71b85740">
            Interpellation 2005/06:200 av Per Westerberg (m)
          </note>
          <note n="b795fa3c">
            Interpellationen kommer att besvaras tisdag den 7 februari 2006.
          </note>
          <note n="0c91e508">
            Skälet till dröjsmålet är svårigheter att hitta ett datum som
            passar både interpellanten och statsrådet.
          </note>
          <note n="c67e9623">
            Erna Zelmin
          </note>
          <note n="0573e5f4">
            Interpellation 2005/06:203
          </note>
          <note n="b229bbab">
            Interpellation 2005/06:203 av Torsten Lindström (kd)
          </note>
          <note n="ab573223">
            Interpellationen kommer att besvaras fredagen den 3 februari
            2006.
          </note>
          <note n="48050575">
            Skälet till dröjsmålet är utlandsresor och tidigare inbokat engagemang
            i riksdagen.
          </note>
          <note n="f273233c">
            Per Thöresson
          </note>
          <note n="295eb0ef">
            Interpellation 2005/06:205
          </note>
          <note n="e6ea7637">
            Interpellation 2005/06:205 av Marita Aronson (fp)
          </note>
          <note n="ba0eda91">
            Interpellationen kommer att besvaras fredagen den 17 februari
            2006.
          </note>
          <note n="603a7d28">
            Skälet till dröjsmålet är sedan tidigare inbokade engagemang.
          </note>
          <note n="c67e9623">
            Erna Zelmin
          </note>
          <note n="030498d6">
            Interpellation 2005/06:210
          </note>
          <note n="efa88eb1">
            Interpellation 2005/06:210 av Erik Ullenhag (fp)
          </note>
          <note n="9ae9a779">
            Interpellationen kommer att besvaras fredagen den 24 februari
            2006.
          </note>
          <note n="603a7d28">
            Skälet till dröjsmålet är sedan tidigare inbokade engagemang.
          </note>
          <note n="c67e9623">
            Erna Zelmin
          </note>
          <note n="dd587ec8">
            Interpellation 2005/06:213
          </note>
          <note n="37f17301">
            Interpellation 2005/06:213 av Hans Backman (fp)
          </note>
          <note n="ba0eda91">
            Interpellationen kommer att besvaras fredagen den 17 februari
            2006.
          </note>
          <note n="603a7d28">
            Skälet till dröjsmålet är sedan tidigare inbokade engagemang.
          </note>
          <note n="c67e9623">
            Erna Zelmin
          </note>
          <note n="3efc053f">
            2 § Svar på interpellation 2005/06:180 om rovdjurspolitiken
          </note>
          <note type="speaker" n="d0444a5c">
            Anf. 1 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-0" n="0a120d10">
            <seg n="cf7a756b">
              Fru talman! Bengt-Anders Johansson har frågat mig när en utvärdering
              av den svenska vargstammen ska kunna genomföras, vilka åtgärder
              jag avser att vidta för att beslut om skyddsjakt ska flyttas till
              länsstyrelserna, för att ändra 28 § jaktförordningen (1987:905)
              så att tamdjur kan fredas före ett rovdjursangrepp, för att införa
              avlysningsjakt på varg, för att ändra ersättningsreglerna vid
              rovdjursangrepp så att ersättningen ges för faktisk skada samt
              vilka åtgärder jag avser att vidta för att ge besked till drabbade
              människor i rovdjurstäta områden när regeringen avser att vidta
              dessa åtgärder.
            </seg>
            <seg n="336d63fa">
              Låt mig först erinra om att riksdagen våren 2001 beslutade om
              en sammanhållen rovdjurspolitik. Det övergripande målet är att
              Sverige ska ta ansvar för att björn, järv, lo, varg och kungsörn
              finns i så stort antal att de långsiktigt finns kvar i den svenska
              faunan och kan sprida sig till sina naturliga utbredningsområden.
              För varg och järv fastställdes etappmål, och för övriga arter
              fastställdes miniminivåer. När etappmålen uppnås ska en utvärdering
              av respektive art genomföras. Etappmålet för varg är inte uppnått
              men kan vara det inom något eller några år. Regeringen anser därför
              att det finns skäl att redan nu påbörja ett arbete med en utvärdering
              av effekterna. Regeringen anser också att det finns skäl att även
              de övriga stora rovdjuren utvärderas på ett motsvarande sätt.
            </seg>
            <seg n="b81ce87d">
              Mot den bakgrunden beslutade regeringen förra veckan om direktiv
              för en sådan utredning och beslutade samtidigt att ge uppdraget
              till Hans Jonsson. De frågor som Bengt-Anders Johansson ställt
              beträffande skyddsjakt, avlysningsjakt och ersättningsregler kommer
              att tillsammans med en rad andra frågor som rör rovdjurspolitiken
              att hanteras av utredningen. Jag vill särskilt peka på att utredarens
              arbete kommer att ske i samråd med berörda intressenter, för att
              förslag ska kunna växa fram genom dialog.
            </seg>
            <seg n="19afb5a3">
              Uppdraget ska redovisas senast den 1 juni 2007. När uppdraget
              redovisats kommer det att gå på en bred remiss. För människor
              i områden som särskilt berörs av rovdjursförekomst, liksom för
              andra medborgare som är engagerade av rovdjursfrågor, kommer det
              därför att finnas goda möjligheter att både bli informerade om
              och delta i diskussioner om utformningen av den framtida rovdjurspolitiken.
            </seg>
            <seg n="bc5e8fd0">
              Rätten att döda rovdjur som anfaller tamdjur regleras huvudsakligen
              i 28 § jaktförordningen. Bestämmelsen ger i nuvarande lydelse
              ägare eller vårdare av tamdjur rätt att döda björn, varg, järv
              eller lo utan tillstånd av myndighet i omedelbar anslutning till
              att rovdjuret angripit och dödat eller skadat tamdjur om det finns
              skälig anledning att befara ett nytt angrepp. Bestämmelsen har
              kritiserats för att den inte i tillräcklig grad beaktar en djurägares
              befogade intresse av att skydda sina djur mot rovdjursangrepp.
            </seg>
            <seg n="1898948d">
              Regeringen beslutade förra torsdagen om en ändring i 28 § och
              införande av en ny paragraf i jaktförordningen. Ändringen innebär
              att ett rovdjur får dödas för att skydda ett tamdjur om rovdjuret
              befinner sig inom inhägnat område avsett för skötsel av tamdjuret,
              om det finns skälig anledning att befara att rovdjuret där angriper
              tamdjur och det inte går att avvärja det befarade angreppet genom
              att skrämma bort rovdjuret eller på annat lämpligt sätt. En ny
              36 a § införs i förordningen som säger att man inte får flytta
              på ett dödat rovdjur utan medgivande av polismyndigheten, detta
              naturligtvis för att få en rimlig rättssäkerhet.
            </seg>
            <seg n="3654b49a">
              Nu fortsätter arbetet för att hitta sätt att förbättra skyddet
              även för hundar och fäbodbrukets djur från angrepp av rovdjur.
            </seg>
            <seg n="c736c8ad">
              För mig som jordbruksminister är det en viktig uppgift att se
              till att de som lever på landsbygden och som driver verksamhet
              där ska kunna göra detta med goda förutsättningar. Det är därför
              min uppfattning att rovdjurspolitiken så långt det är möjligt,
              utan att äventyra det långsiktiga bevarandet av våra rovdjur,
              ska utformas med respekt för detta. Hänsyn måste alltså tas såväl
              till tamdjursägare och jägare som till bevarandet av de rovdjursarter
              som förekommer i Sverige. De nu genomförda ändringarna av 28 §
              jaktförordningen och direktiven om en utredning om effekterna
              av rovdjursstammarnas utveckling innebär ytterligare ett steg
              mot en rovdjurspolitik som ger en god grund för en långsiktig
              förvaltning av rovdjursstammarna som är väl förankrad hos hela
              befolkningen.
            </seg>
          </u>
          <note type="speaker" n="9e5f2b23">
            Anf. 2 BENGT-ANDERS JOHANSSON (m):
          </note>
          <u who="Q4887773" xml:id="i-1360cec8626fb7b1-0" n="7eb5d6c5">
            <seg n="acc4712f">
              Fru talman! Jag tackar jordbruksministern för det svar som jag
              har fått, även om jag naturligtvis inte är fullt nöjd. Det hade
              förmodligen jordbruksministern inte förväntat sig heller. Jag
              tror att hon är medveten om var vi moderater står i de här frågorna.
            </seg>
            <seg n="5b314c27">
              Det var rätt många frågor som jag ställde. Det beror naturligtvis
              på den brist på handling som vi upplever. Då innebär det att frågorna
              blir ackumulerade och många.
            </seg>
            <seg n="5c501563">
              Det är, precis som jordbruksministern säger, ett riksdagsbeslut
              2001 som ligger till grund för rovdjursstammarnas antalsmål. Jag
              påstår att det beslutet inte var väl förankrat. Det har gett inskränkningar
              för människor som lever bland rovdjur, inte minst när det gäller
              vargen. Det handlar om barns rädsla för att gå ut eller cykla
              till kompisar, till skolbilar etcetera. Det handlar om människor
              som inte längre vågar gå ut och plocka bär. Det handlar om hundar
              som har blivit attackerade, och det handlar om människor som utövar
              jakt, som blir starkt inskränkt. Jordbruksministern erkänner i
              slutet av svaret att det inte var speciellt väl förankrat; hon
              hoppas att den kommande utredningen ska blir bättre förankrad.
            </seg>
            <seg n="1c4284f2">
              Det är kanske viktigt att komma ihåg hur situationen ser ut just
              nu. 90 % av vargarna i Sverige, 50 % av lodjuren och 30 % av björnarna
              finns på blott en tredjedel av landets yta. Det är en oerhört
              tydlig och stark koncentration, och detta ska man ha klart för
              sig. Vi moderater gör en tydlig skillnad när det gäller människor
              och djur. Människovärdet överstiger alltid djurens värde. Det
              innebär att det blir en konfrontation mellan två intressen, och
              då måste alltid människovärdet gå före. Vi stod inte bakom de
              antalsmål som antogs i riksdagen då, för vi förstod att de skulle
              leda fel, och det visar de sig också göra nu.
            </seg>
            <seg n="a8f59cd8">
              Vi är också för en avlysningsjakt, vilket innebär att man kan
              åtgärda djur som blir alltför närgångna, inte minst varg, och
              att man alltid ska ha rätt att ingripa när rovdjur angriper.
            </seg>
            <seg n="5954636d">
              Den här situationen har lett till stora protester. Det var över
              3 000 människor som träffades i Falun för någon månad sedan, i
              Mora var det uppemot 3 500 människor i ett fackeltåg för några
              veckor sedan och det kommer att bli ett liknande fackeltåg i Dals
              Ed. Detta kommer att fortsätta. Det finns interpellationer, motioner
              och brev om de här frågorna, och även medierna har tagit upp frågorna.
              Som vanligt, när Socialdemokraterna med stöd av Miljöpartiet och
              Vänstern ska försöka åtgärda någonting, lägger man det i en utredning.
              Man vill inte göra några egentliga förändringar.
            </seg>
            <seg n="463ba266">
              Men när sanningen börjar gå upp, att det snart är val och det
              börjar bli obekvämt, ja, då måste man ju göra någonting. Då gör
              man det genom att åstadkomma en halvmesyr när det gäller § 28.
              Jag ska utveckla det lite längre i mitt kommande inlägg. Dessutom
              lägger man flera av de högaktuella frågorna i en utredning som
              ska vara färdig om cirka ett och ett halvt år. Det är alltså prat,
              prat, prat och väldigt lite handling.
            </seg>
            <seg n="30fefdb9">
              När det gäller utredningsdirektiven kan man fundera över varför
              inte antalsmålen ska ingå i utredningen. Den illegala jakten lyfts
              fram, men ingenting nämns om genetiken. Vi ska ha klart för oss
              att vargstammen bottnar i tre djur. När ersättningar tas upp handlar
              det bara om renskötselområden. Då är mina frågor till jordbruksministern
              som jag vill ha svar på i dag: Kommer avlysningsjakt att tillåtas
              innan nästa proposition kommer? Kommer direktiven att kompletteras?
            </seg>
          </u>
          <note type="speaker" n="9eff9d81">
            Anf. 3 LARS-IVAR ERICSON (c):
          </note>
          <u who="Q432059" xml:id="i-ca91cf2d8874e2a8-1" n="0c4281d7">
            <seg n="34310fa8">
              Fru talman! Hela Sverige ska leva. Det är en målsättning som
              de flesta politiker står bakom, och jag antar att även jordbruksministern
              har den uppfattningen. Då är det viktigt att de som bor på landsbygden
              kan vara trygga och veta att deras djur inte dödas av rovdjur.
            </seg>
            <seg n="11b45435">
              Stig Engdahl, lantbrukare från Dals Ed i Dalsland, dömdes till
              sex månaders fängelse för att ha skjutit en varg som dödat tio
              av hans får. Nu ansöker han om nåd hos regeringen. Och jag hoppas
              att jordbruksministern, med de nya insikter hon visar i vargfrågan,
              nu är beredd att i regeringen vädja för Stigs sak.
            </seg>
            <seg n="d4817483">
              Men de nya insikterna och de nya förslagen är ändå halvhjärtade.
              Jag tycker att tidtabellen känns lång: utredning, remiss och beslut.
              När anser ministern att beslut kan fattas på grundval av en utredning
              som ska vara klar först sommaren 2007?
            </seg>
            <seg n="4e6cdb71">
              Det borde finnas alternativ till denna långa utredningsprocess.
              Varför inte kraftsamla nu och skapa en ny rovdjurspolitik med
              verklig förankring hos folket? Beslut kan tas nu. Det finns bra
              underlag. Lyssna på folket i Värmland och Dalsland, och inte bara
              på dem för också vi från södra Sverige har förstått vad vargen
              kan ställa till med.
            </seg>
            <seg n="56c00c4b">
              Nu fortsätter arbetet med att hitta sätt att förbättra skyddet
              även för hundar och fäbodjordbrukets djur, säger ministern i sitt
              svar. Ja, arbetet fortsätter. Men vad händer då under tiden? Familjemedlemmen
              hunden och tamboskapen på fäbodar är inte fredade. Trots alla
              förståsigpåare finns ändå oron: Är människan verkligen fredad?
              Kan jag plocka svamp och bär i skogen utan att det ska vara farligt?
              Och vad vill ministern säga till jägarna som minns den tiden då
              det fanns rovdjur och annat vilt i skogarna? Vargen behöver inte
              ta hänsyn till jakttider och jakträtter. Vargen tar för sig av
              viltet.
            </seg>
            <seg n="17ba41e1">
              Till sist: Centerpartiet har alltid jobbat för att beslut ska
              fattas på den nivå där de gör mest nytta och där de berörda av
              besluten finns med. Jag vill vädja till ministern: Låt länsstyrelserna
              handlägga beviljandet av skyddsjakt och inte Naturvårdsverket
              i Helsingfors. De är alldeles för långt borta från verkligheten.
            </seg>
          </u>
          <note type="speaker" n="2ab0d8df">
            Anf. 4 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-2" n="0a120d10">
            <seg n="5aa23aea">
              Fru talman! Regeringen arbetar för att vi ska få en ansvarsfull
              rovdjurspolitik som är förankrad hos hela befolkningen. Jag håller
              med om att man ska kunna känna trygghet där man bor, där man verkar
              och där man utövar sitt friluftsliv känna trygghet kring sina
              hem, i skogar och i marker.
            </seg>
            <seg n="090cdacb">
              År 2001 tog riksdagen sitt beslut om den sammanhållna rovdjurspolitiken
              och att vi ska ha de stora rovdjuren i sådan omfattning att de
              långsiktigt kan finnas kvar i sina naturliga utbredningsområden.
              Det här är en politik som också innehåller tillgångar för oss.
              Jag hoppas att vi är överens om att det är en tillgång att kunna
              ha en så frisk och vild natur att vi också har de stora rovdjuren
              närvarande.
            </seg>
            <seg n="60501c8c">
              Sedan är det givetvis så att vi inte kan ha konflikter. Vi måste
              minska konflikterna och, som jag redan har sagt ett antal gånger,
              se till att människor känner sig trygga. Då handlar det om att
              man ska känna sig trygg som boende, som tamdjursägare, som jägare,
              samtidigt som vi måste klara den svåra ekvationen att inte få
              problem med bevarandet av de stora rovdjuren.
            </seg>
            <seg n="f8df6c74">
              Regeringen har tagit ett antal viktiga beslut. Jag hade välkomnat
              att vi hade kunnat ta de besluten tidigare. Men det kräver ett
              stort ansvar om vi ska ha en hållbar rovdjurspolitik och också
              få rättssäkra system. Det har tagit tid att hitta modeller som
              håller.
            </seg>
            <seg n="f64e731c">
              Nu lägger vi ett antal väldigt centrala frågor i en utredning.
              Vi utvärderar ett riksdagsbeslut som fattades 2001. Det är inte
              särskilt länge sedan. Vi ber en utredare genomföra ett stort uppdrag
              på kort tid, ett och ett halvt år. Det är inte en lång utredningstid.
              Och vi har traditionen att när vi går vidare i politiken ska vi
              ha ett bra underlag. Det ska också vara ett brett underlag som
              de berörda intressenterna har fått lägga sina synpunkter på. Dessutom
              understryker vi i direktiven till utredningen att det handlar
              om att föra en dialog under utredningstiden. Hans Jonsson har
              också deklarerat att det kommer att bli ett väldigt viktigt uppdrag
              för honom.
            </seg>
            <seg n="40e2815e">
              Sedan har Bengt-Anders Johansson fel när det gäller en del av
              utredningens uppdrag. Utredningen har i uppdrag att titta på genetiken.
              Utredningen har i uppdrag att titta på toleransnivåer när det
              gäller rovdjurstäthet. Men målet för rovdjurspolitiken är utgångspunkten
              för utredaren. De här viktiga frågorna ligger i utredningen, och
              utredningen ska göras på en kort tid. Det ska vara en effektivt
              och snabbt genomförd utredning.
            </seg>
            <seg n="07e53b5b">
              Jag menar att regeringen har tagit ett antal viktiga beslut.
              Jag har också aviserat att vi inom kort ska återkomma till möjligheten
              för tamdjursägare och hundägare att ta ett större ansvar när det
              handlar om rovdjursangrepp utanför hägn.
            </seg>
          </u>
          <note type="speaker" n="63effb50">
            Anf. 5 BENGT-ANDERS JOHANSSON (m):
          </note>
          <u who="Q4887773" xml:id="i-1360cec8626fb7b1-1" n="7eb5d6c5">
            <seg n="33559674">
              Fru talman! Det är ledsamt att behöva säga det till jordbruksministern,
              men det finns en utvecklad misstro mot förmågan att fatta beslut.
              Nu hänvisar jordbruksministern till att det är en kort utredningstid.
              Men vad hjälper det om inte jordbruksministern vill fatta beslut
              på underlag som kommer fram? Det är ju detta som är problemet.
            </seg>
            <seg n="af5973c5">
              Det fanns ett färdigt förslag till § 28 redan 1999. Det är sju
              år sedan. Och först nu kommer jordbruksministern med ett förslag
              först nu, sju år efteråt. Och när det väl kommer är det en halvmesyr.
              Så det är inte utredningen det är fel på. Det är jordbruksministern.
            </seg>
            <seg n="54aec86d">
              § 28 som vi nu diskuterar den gäller i dag och åtminstone ett
              par månader till innebär att det först är vid upprepat anfall
              som man får ingripa. Man ska alltså avvakta tills rovdjuret har
              tuggat en gång och gått ifrån och sedan gjort en förnyad attack.
              Då får man ingripa. Detta är otillständigt. För närvarande har
              vi, som har nämnts här tidigare, en samvetsgrann landsmedborgare,
              Stig Engdahl, som nu har dömts till sex månaders fängelse för
              att han har handlat i enlighet med sunt förnuft. Han har försökt
              avvärja ett angrepp på sina får. Det är den politik som jordbruksministern
              står för.
            </seg>
            <seg n="36289af4">
              Det som nu kommer att gälla enligt det beslut som regeringen
              har fattat i § 28 från den 1 mars, är att man enbart får skydda
              hägnade djur. Sedan ska man utreda fäboddjur och hundar, säger
              man. Då kan jag ställa en fråga. Jag fick ju inte svar på min
              fråga om avlysningsjakten, men jag hoppas att jordbruksministern
              återkommer till den. När är den här utredningen klar, när det
              gäller fäboddjur och hundar? Eller tänker jordbruksministern strunta
              i medborgarna igen? Det här är alltså fredlösa djur. Det handlar
              om fäboddjuren. Det handlar om löskomna hästar, kor, får och getter
              som kanske har blivit skrämda av ett rovdjur. De är alltså fortfarande
              fredlösa. Det gäller också hundar och katter.
            </seg>
            <seg n="d080e9a8">
              Det som är mest illavarslande, tycker jag, är att bakom det här
              resonemanget från jordbruksministern, och framför allt handlandet
              eller bristen på handlande, tolkar jag det som att det finns en
              djupt utvecklad misstro mot landsbygdsbefolkningen och mot 300
              000 kvinnor och män i det här landet som ägnar sig åt jakt. Det
              är de som presumtivt skulle kunna ingripa. Det är den udden jordbruksministern
              riktar mot 300 000 svenska medborgare som har samhällets förtroende
              att inneha vapen. Men de har inte jordbruksministerns förtroende
              att kunna hantera detta på ett sunt sätt. Där ligger udden och
              misstron i den här frågan.
            </seg>
            <seg n="0e2d07ae">
              Jag upprepar nu min fråga, som jag absolut vill ha svar på: Kommer
              jordbruksministern att medverka till att vi kommer att kunna få
              en avlysningsjakt under tiden som utredningen pågår? Eller ska
              vi med ledning av erfarenheterna från § 28 behöva vänta sju år
              efter det att utredningen är färdig? Det skulle alltså vara 2014.
              Svara nu, jordbruksministern, på en tydlig och enkel fråga!
            </seg>
          </u>
          <note type="speaker" n="e63506f9">
            Anf. 6 LARS-IVAR ERICSON (c):
          </note>
          <u who="Q432059" xml:id="i-ca91cf2d8874e2a8-3" n="0c4281d7">
            <seg n="4f2ab9dd">
              Fru talman! Vi tillsätter en utredning hur många gånger har vi
              inte hört ministrar uttala de magiska orden? Ibland kan det vara
              befogat med en utredning. Men i rovdjursfrågan menar vi från Centerpartiet
              att det redan nu finns tillräckligt med underlag för att fatta
              kloka beslut.
            </seg>
            <seg n="b8de4c16">
              Vi vill verka för att även människor på landsbygden ska få känna
              trygghet och framtidstro. Människor i Värmland och andra delar
              av landet väntar otåligt på besked. Det behövs inga utredningar.
              När ska vänsterkartellen inse de förödande konsekvenserna av dagens
              rovdjurspolitik? Det finns tillfälle till detta åtminstone fram
              till den 17 september. I annat fall blir det en uppgift för en
              ny regering att utan den nuvarande regeringens skygglappar lyssna
              till dem som otåligt väntar på att det ska bli en lösning av rovdjursfrågan.
              Det är jordbruksministern som innehar verktygen. Använd dem på
              rätt sätt nu och inte senare!
            </seg>
          </u>
          <note type="speaker" n="0e207256">
            Anf. 7 STAFFAN DANIELSSON (c):
          </note>
          <u who="Q5616883" xml:id="i-4dad3e8b7c135fe6-0" n="6f64148c">
            <seg n="721e5b1d">
              Fru talman! Jag har med intresse lyssnat på den här debatten,
              som ju ständigt dyker upp eftersom det är så stor oro i landet
              och i många bygder i de här frågorna. Jordbruksministern sade
              att man ska känna trygghet där man bor och verkar. Men vi ska
              också ha en frisk och vild natur. Det är detta det hela handlar
              om. Var går det att kombinera och var går gränserna? Fjällvärlden
              är stor och vild, och där passar vargen mycket bra. Men där har
              vi renar, en rendrift. Då pressas vargen ned i alltmer bebodda
              trakter. De samlas på koncentrerade ytor. Då får vi bekymret att
              folk inte känner trygghet. Man känner otrygghet för en tät vargstam,
              för sina husdjur. Det är bekymret.
            </seg>
            <seg n="bb40b547">
              Människan har ju en urgammal kamp för att erövra naturen, för
              att utnyttja naturen, för att kunna odla upp åkrar och beten,
              hålla husdjur, tämja naturens krafter och även skydda sig mot
              rovdjuren. Det är det som människan har slagits för. Visst hör
              rovdjuren till vår fauna. Vi ska ha en vargstam, men på ett rimligt
              sätt. Det är här gränserna finns. Det har inte varit på ett rimligt
              sätt. Även det mest självklara har i åratal förvägrats lantbrukarna,
              de som håller husdjur i de här bygderna: rätten att skydda sina
              tamdjur, skydda sin jakthund från ond, bråd och smärtsam död,
              alltså en död i plågor, med vapen. Gör man det har man dömts till
              stränga fängelsestraff. Det tycker jag inte är värdigt ett samhälle
              som vårt.
            </seg>
            <seg n="3a6c6f4c">
              Nu är trycket så stort att regeringen börjar agera. Det tycker
              jag är bra. Det går åt rätt håll. Det är bra att § 28 mjukas upp
              även om det inte är tillräckligt. Det är bra att man ska utreda
              det här, och jag är glad att man har valt en bra, kompetent utredare
              också. Men det räcker inte. Jag ansluter mig till Bengt-Anders
              Johanssons frågor. Vad händer under tiden? För det behöver hända
              saker redan nu. Det handlar till exempel om att man i de här bygderna
              ska kunna skydda sina hundar. Straffskalorna måste enligt min
              uppfattning ses över. Det är inte rimligt med den nivå som de
              ligger på.
            </seg>
            <seg n="60096398">
              Som Lars-Ivar Ericson och även Bengt-Anders Johansson har sagt
              har vi haft några praktikfall som tydligt har drivit på den utveckling
              som vi nu ser där regeringen börjar röra sig. Ett av de fallen
              är ju den lantbrukare, Stig Engdahl, som med den gamla § 28 har
              dömts till sex månaders fängelse. Det är en fullständigt orimlig
              påföljd som nu inte längre gäller eftersom lagen ska ändras. Våra
              fängelser är överfulla. Straffet var orimligt hårt. Lagen är ändrad.
              Pröva denna nådeansökan på ett klokt sätt, jordbruksministern!
            </seg>
          </u>
          <note type="speaker" n="e5209e2b">
            Anf. 8 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-4" n="0a120d10">
            <seg n="bbe8a06a">
              Fru talman! Jag känner i debatten här att Bengt-Anders Johansson
              är störd över att regeringen har vidtagit ett antal åtgärder.
              Han försöker ge en bild av att regeringen inte har gjort detta.
              Det är viktiga åtgärder som har vidtagits. Som jag sade tidigare
              hade jag kunnat tänka mig att vidta de här åtgärderna tidigare,
              men det har inte varit möjligt med tanke på att få hållbara system.
              Det är inte så att vi har suttit med armarna i kors. Vi har jobbat
              ganska mycket med de här frågorna.
            </seg>
            <seg n="dc219589">
              Allt läggs i utredning, säger de tre debattörer som deltar i
              interpellationsdebatten. Det är fel. Vi har just ändrat § 28 när
              det gäller möjlighet att skydda tamdjur inom hägn. Det träder
              i kraft den 1 mars. Det är alltså mycket nära förestående. Jag
              har också aviserat att vi arbetar på att inleda försök med ett
              ökat regionalt inflytande, ett regionalt inflytande som ska lägga
              större ansvar på tamdjursägare och hundägare. Detta ska ta vid
              i samband med den ändring som vi nu har gjort av § 28 i jaktförordningen
              för att visa att vi tar problematiken kring jakten och fäboddriften
              på största allvar.
            </seg>
            <seg n="5d8ef44a">
              Jag har nu sagt tre fyra gånger att jag delar synen att vi måste
              lösa den konflikt som finns i de rovdjurstäta områdena. Man måste
              känna sig trygg. Man måste kunna känna att man är trygg där man
              bor och verkar, och man måste kunna känna sig trygg när man är
              ute i skog och mark.
            </seg>
            <seg n="c564d1cc">
              Vi tar till oss vad människorna säger. Jag tar på största allvar
              till mig det människorna upplever. Samtidigt vill jag berätta
              att det finns olika bilder av vad människor upplever.
            </seg>
            <seg n="193e3cba">
              Under den senaste veckan, sedan regeringen fattade beslut om
              förändringar av § 28 jaktförordningen och sedan vi tillsatte Hans
              Jonsson som särskild utredare, har ett antal medborgare kontaktat
              mig. De har i vädjande ton sagt: Låt inte liberaliseringen av
              reglerna äventyra möjligheten att bevara de stora rovdjuren.
            </seg>
            <seg n="eb2a0ade">
              Dessa brev och kontakter kommer inte från Helsingfors eller från
              storstäderna. De kommer från de rovdjurstäta områdena. Det är
              också något jag tar till mig. Vi måste ha en ansvarsfull rovdjurspolitik
              som är förankrad hos hela befolkningen. Där har vi en balansgång.
            </seg>
          </u>
          <note type="speaker" n="e41e52a3">
            Anf. 9 BENGT-ANDERS JOHANSSON (m):
          </note>
          <u who="Q4887773" xml:id="i-1360cec8626fb7b1-2" n="7eb5d6c5">
            <seg n="836c6ebb">
              Fru talman! Alla har kunnat notera att jordbruksministern inte
              har lämnat något svar när det gäller avlysningsjakten i avvaktan
              på utredningen och en eventuell förändring i lagstiftningen. Vi
              har inte heller fått svar på frågan: När kommer den resterande
              utredningen när det gäller § 28?
            </seg>
            <seg n="5fe3ed64">
              Vi har inte fått svar på två enkla frågor.
            </seg>
            <seg n="18a3456a">
              Nu har jordbruksministern en sista chans i sitt avslutningsanförande.
              Jag utgår från att hon lämnar ett svar då och inte säger att hon
              har kunnat agera tidigare när det gäller de här frågorna, men
              att det inte har varit möjligt. Jag tolkar det som en ren oförmåga
              i så fall.
            </seg>
            <seg n="3b9409e3">
              Fru talman! Vi har nu en jordbruksminister som är undfallande
              i de här frågorna. Hon taktiserar inför valet och uppvisar väldigt
              liten medkänsla med de människor som faktiskt bor sida vid sida
              och verkar sida vid sida med rovdjuren. Hon månar om att hela
              befolkningen ska stå bakom. Uppenbarligen räknas inte vissa delar
              av befolkningen.
            </seg>
            <seg n="32423c68">
              Det är alltså utredning, inte handling.
            </seg>
            <seg n="9cf889a0">
              Den förändring som är gjord i § 28 är, som jag tidigare har sagt,
              en halvmesyr. Det kommer kanske att ta ytterligare sju år innan
              det händer något. Eftersom jag inte får något svar måste jag utgå
              ifrån att det är den handläggningstiden i Jordbruksdepartementet.
            </seg>
            <seg n="55362077">
              Det handlar nu om att flytta ned besluten. Jag förstod inte om
              jordbruksministern hade gett ett uppdrag. När kan vi i så fall
              se detta? När kommer det? Vi har väntat länge på detta.
            </seg>
            <seg n="db8f080d">
              Fru talman! Svenska folket är värt en jordbruksminister som bryr
              sig, som förstår verkligheten och som kan identifiera sig med
              de medborgare som hon företräder. Det handlar nu om att handla
              mer och prata mindre. Svenska folket har möjlighet att göra en
              förändring om åtta månader.
            </seg>
          </u>
          <note type="speaker" n="45a142b0">
            Anf. 10 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-5" n="0a120d10">
            <seg n="4822f4cc">
              Fru talman! Bengt-Anders Johansson lyssnar inte. Jag har utnyttjat
              alla mina inlägg för att framhålla vilka åtgärder regeringen just
              nu har vidtagit. Det är en ändring omgående, den 1 mars, när det
              gäller § 28 jaktförordningen som ger ägare till tamdjur som finns
              inom inhägnat område ökade möjligheter att försvara sina tamdjur
              mot rovdjursangrepp. Det är en aviserad försöksverksamhet med
              ökat regionalt inflytande. Det ska ge tamdjursägare och hundägare
              ett större ansvar och möjlighet att försvara sina djur.
            </seg>
            <seg n="cb7ca73c">
              För mig handlar det inte om om jag ska ändra en viss paragraf
              i jaktförordningen eller om jag ska vidta någonting annat, om
              jag kallar det för ett ökat ansvar för hundägare och tamdjursägare
              eller om jag kallar det för avlysningsjakt. Det är effekten som
              är det viktiga. Det är det problem som Bengt-Anders Johansson
              tar upp som vi nu bereder inom Jordbruksdepartementet där frågan
              just nu ligger med sikte på att inom en mycket snar framtid redovisa
              hur vi tänker genomföra försöken.
            </seg>
            <seg n="18843f14">
              Jag lyssnar verkligen på människor som bor i de här bygderna.
              Jag har själv vid flera tillfällen besökt bygderna och på nära
              håll tittat på de problem vi har i anslutning till rovdjurstäta
              områden. Vi har nu en utredning som ska ta fram ett bra underlag
              för hur vi ska kunna gå vidare och få en ansvarsfull jordbrukspolitik
              som är förankrad i hela befolkningen.
            </seg>
            <seg n="fc1cb214">
              Vi jobbar mycket aktivt med frågorna. Jag menar att regeringen
              hanterar det här på ett sådant sätt att de som bor i dessa bygder
              ska känna att vi lyssnar och att vi jobbar för en ökad trygghet.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="49763706">
            3 § Svar på interpellation 2005/06:187 om ligghallars negativa
            effekter
          </note>
          <note type="speaker" n="1ab39de9">
            Anf. 11 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-6" n="0a120d10">
            <seg n="1a76f327">
              Fru talman! Carl-Axel Roslund har frågat mig vilka åtgärder jag
              avser att vidta för att klargöra regeringens inställning i frågan
              om kravet på ligghallar på områden som Revingehed samt vilka åtgärder
              jag avser att vidta för att klargöra om kravet på ligghallar är
              relevant och att kostnaderna står i rimlig proportion till effekterna.
            </seg>
            <seg n="c2552d56">
              Djurskyddslagen omfattar de djur som hålls av människor. Enligt
              lagen får regeringen eller, efter regeringens bemyndigande, Djurskyddsmyndigheten
              meddela ytterligare föreskrifter om bland annat villkor eller
              förbud mot viss djurhållning. Regeringen har i djurskyddsförordningen
              bemyndigat Djurskyddsmyndigheten att meddela sådana föreskrifter.
            </seg>
            <seg n="67ab89aa">
              Innan Djurskyddsmyndigheten beslutar föreskrifter eller allmänna
              råd måste den, i enlighet med verksförordningens bestämmelser,
              noga överväga om detta är den mest ändamålsenliga åtgärden, utreda
              föreskrifternas eller de allmänna rådens kostnadsmässiga och andra
              konsekvenser samt ge bland annat organisationer och andra som
              kostnadsmässigt eller på något annat betydande sätt berörs, tillfälle
              att yttra sig i frågan.
            </seg>
            <seg n="812e0ec7">
              I Djurskyddsmyndighetens föreskrifter och allmänna råd om djurhållning
              inom lantbruket med mera anges att endast djur som är lämpade
              för utevistelse under den kalla årstiden får hållas som utegångsdjur.
              En ytterligare förutsättning är att de yttre förhållandena såsom
              terräng och markbeskaffenhet är lämpliga för djuren. Vidare anges
              att utegångsdjur ska ha tillgång till ligghall eller annan byggnad
              som ger dem skydd mot väder och vind samt en torr och ren liggplats.
              Detta ska gälla för samtliga djur och även vid extrem väderlek.
            </seg>
            <seg n="2bfa8341">
              Om det finns särskilda skäl kan Djurskyddsmyndigheten medge undantag
              från bestämmelserna om ligghall men kravet på fullgott skydd mot
              väder och vind och torr och ren liggplats ska då kunna tillgodoses
              på annat sätt. Enligt Djurskyddsmyndigheten kan ett särskilt skäl
              vara att djuren har tillgång till en mycket tät barrskog eller
              andra skyddande förhållanden, till exempel klippformationer i
              hagen så att alla djur kan få skydd mot väder och vind och en
              torr och ren liggplats.
            </seg>
            <seg n="5d4adc5f">
              Djurskyddsmyndigheten har tagit emot ett antal ansökningar om
              dispens från kravet på ligghall, både nya ansökningar och ansökningar
              om förlängning av tidigare dispenser. Det är Djurskyddsmyndighetens
              ansvar att i de enskilda fallen utreda om kravet på ligghall är
              relevant. Djurskyddsmyndigheten är regeringens expertmyndighet
              när det gäller djurskyddsfrågor och liksom andra förvaltningsmyndigheter
              fattar den beslut på eget ansvar. Djurskyddsmyndighetens föreskrifter
              har formulerats med utgångspunkt i djurskyddslagens krav på att
              djur ska behandlas väl, skyddas mot onödigt lidande och hållas
              så att deras hälsa främjas.
            </seg>
          </u>
          <note type="speaker" n="34f6ffdf">
            Anf. 12 CARL-AXEL ROSLUND (m):
          </note>
          <u who="Q5039749" xml:id="i-b790a18c51d90eb8-0" n="42eec46d">
            <seg n="ff1d1b42">
              Fru talman! Tack, fru jordbruksminister, för svaret. Det finns
              en svaghet med att interpellationsdebatterna inte börjar med en
              uppläsning av själva interpellationen utan börjar med svaret.
              Därmed blir det en debatt om svaret. Jag vill ta en del av tiden
              till att dra historiken bakom det här ärendet.
            </seg>
            <seg n="a50e72a9">
              Jag blev kontaktad av en officer på Revingehed som berättade
              för mig att det finns risk för att djurhållningen där ute kommer
              att upphöra. Jag kan, som stadsmänniska, inte mycket om djurhållning,
              men som medborgare och konsument är jag intresserad av att vi
              ska ha öppna landskap. Jag vill också ha svenskt nötkött av högsta
              kvalitet.
            </seg>
            <seg n="f48b0442">
              Man ställer sig frågan: Kan man då slå ihop dessa två mål? Ja,
              det kan man, fru talman. Det är precis det som man gör på Revingehed.
            </seg>
            <seg n="ac584034">
              Militären behövde ett övningsfält, och så fick man det jättelika
              Revingehed. Regeringen krävde då att detta fält skulle betas så
              att det bevarade sin särart. Samtidigt skulle det vara tillgängligt
              för allmänheten. Nu lever man i symbios där ute militären, djuren
              och allmänheten.
            </seg>
            <seg n="6c988f3e">
              Detta fält är ett Natura 2000-område, det vill säga att det är
              ömtåligt och strikt reglerat. Och djuren som betar där ute är
              oerhört tåliga djur som är avsedda att vistas utomhus.
            </seg>
            <seg n="89b5b9e7">
              Jag åkte ut till detta ställe en dag och gjorde ett studiebesök.
              Jag lärde mig ganska snabbt att det var mat, tillsyn och rutiner
              som var det viktigaste. Och jag såg djur som fick en oerhört öm
              omvårdnad. Så fort det finns minsta tecken på att ett djur är
              svagt tas det in i en speciell hage där det finns ligghallar och
              liknande.
            </seg>
            <seg n="b88af69e">
              Tillsynsmyndigheterna Lunds kommun och länsstyrelsen har bara
              gott att säga om djurhållningen där ute. Och allmänheten som i
              stor omfattning vistas på Revingefältet har aldrig någonsin kommit
              med några klagomål, utan det är, som sagt, oerhört välskötta och
              tåliga djur där som får vistas i en naturlig miljö.
            </seg>
            <seg n="339974a8">
              Men, fru talman, så fick vi då en ny myndighet Djurskyddsmyndigheten
              och nu ville den naturligtvis visa klorna. Man kräver att det
              ska byggas ligghallar för alla dessa djur, vilket är en investering
              på många miljoner. Det rör sig om 2 000 djur. I dessa ligghallar
              ska det finnas ett mjukt underlag, och det mjuka underlaget är
              halm. Men halmen är för korna inte bara en madrass, utan det är
              också mat. Först och främst måste man då köpa in denna halm dyrt
              eftersom den inte produceras på Revingefältet, och den halmen
              är inte ekologiskt odlad, och det rör sig om stora pengar. Det
              ändrar också djurens beteende eftersom det som var avsett att
              ligga på i stället blir lättillgänglig mat för djuren som nu inte
              längre kommer att beta naturligt ute på heden. Därmed uppfylls
              inte de krav som ställs för Kravmärkning, och därmed sjunker priset
              på köttet.
            </seg>
            <seg n="bbc055a5">
              Djuren sprider också via sin avföring växter och frön som har
              funnits i halmen ut på denna hed som är ett Natura 2000-område.
              Men heden kommer inte längre att uppfylla kraven för ett Natura
              2000-område. Och de enda som blir nöjda här är byråkraterna som
              hellre ser till regler än till verkligheten.
            </seg>
            <seg n="9f6f82d2">
              Fru talman! Det finns få uppfödare i denna storleksklass som
              har tillgång till sådana jättelika fält. Och det finns ligghallar
              där ute för alla djur som är i behov av det. Det borde alltså
              vara mycket lätt att ge dispens. Men myndigheten struntar till
              och med i att besöka området. Man struntar i både länsstyrelse
              och kommun som säger att djuren har det bra.
            </seg>
            <seg n="301bde39">
              Min fråga till jordbruksministern är: Ska vi över huvud taget
              ha nötköttsproduktion i Sverige, om man nu driver igenom ett regelsystem
              där alla blir förlorare: djuren, miljön och konsumenterna?
            </seg>
          </u>
          <note type="speaker" n="efa5c891">
            Anf. 13 LARS-IVAR ERICSON (c):
          </note>
          <u who="Q432059" xml:id="i-ca91cf2d8874e2a8-7" n="0c4281d7">
            <seg n="af04ba81">
              Fru talman! Den 9 januari hade jag tillfälle att få lyssna till
              jordbruksministern då hon var i Skåne och då lantbrukets framtid
              skulle ventileras. Vi var ca 1 200 personer som anade att jordbruksministern
              ser möjligheterna i svenskt jordbruk och är beredd att verka för
              att det ska bli bättre förhållanden framöver. Vi fick lyssna till
              vackra ord om betande mula och öppna landskap. Jag kommer också
              ihåg en debatt förra året då ministern uttalade sitt stöd för
              Kravmärkta varor.
            </seg>
            <seg n="d7b90ba3">
              Mot denna bakgrund blir jag förvånad och upprörd inför ministerns
              övertro på Djurskyddsmyndighetens krav på ligghallar.
            </seg>
            <seg n="e1589814">
              Jag har haft tillfälle att besöka Revingehed under olika årstider,
              och jag har sett hur dessa 2 000 djur får ha ett liv som få andra
              nötdjur får ha.
            </seg>
            <seg n="acf5bfbd">
              Ulf Lundell sjunger om att han trivs bäst i öppna landskap. Men
              det är inte bara människor som uppskattar betesmarker, små kullar,
              trädsamlingar och sänkor.
            </seg>
            <seg n="464dc8d8">
              På Revingehed finns det både platser där vindarna fläktar och
              platser där det ges skydd mot väder och vind. Djuren har funnits
              där i 40 år. Jag kan intyga att de stortrivs. De längtar inte
              efter två stora ligghallar som tjänstemän på Djurskyddsmyndigheten
              påbjuder.
            </seg>
            <seg n="59360125">
              Jag vill passa på att fråga ministern om hon vet om dessa tjänstemän
              har varit på plats på Revingehed eller om de bara har sett foton
              på området.
            </seg>
            <seg n="a50cc48a">
              När lantbruket drabbas av sådana här skrivbordsprodukter som
              dessa föreskrifter om ligghallar, då bekräftas bara det som personer
              med sunt förnuft sade för några år sedan: Vi behöver ingen djurskyddsmyndighet.
              Tillsynen kan skötas på ett annat sätt.
            </seg>
            <seg n="5ef64f48">
              Centerpartiet var motståndare till denna myndighet, och vi vill
              avskaffa den så fort som möjligt.
            </seg>
            <seg n="af3f6f62">
              Det lär finnas ungefär 250 myndigheter i Sverige. Det är svårt
              att få fram exakta siffror. Men det är lätt att förstå att livet
              skulle bli enklare för många om vi inte hade så många myndigheter
              och om våra ministrar var mer avvaktande till alla deras förslag.
            </seg>
            <seg n="f791c0c1">
              Ministern säger sig vilja värna om det öppna landskapet. Lyssna
              då på alla dem som intygar att ligghallar skulle få en negativ
              effekt på Revingehed. Förbuskningen skulle ta över. I dag betar
              djuren sly och gräs mellan utfodringarna. Blir det ligghallar
              skulle betandet minska. I stället skulle de äta av halmen i ligghallarna,
              och det är inte bra.
            </seg>
            <seg n="d870b91f">
              Landet ska styras med makt och myndighet, heter det i ett välbekant
              uttryck. Låt det vara så. Låt det inte bli maktfullkomlighet och
              myndigheter.
            </seg>
          </u>
          <note type="speaker" n="0d5276c1">
            Anf. 14 BENGT-ANDERS JOHANSSON (m):
          </note>
          <u who="Q4887773" xml:id="i-4325158600def264-0" n="7eb5d6c5" next="i-6f3deccbd4f902a2-0">
            <seg n="d395a1b4">
              Fru talman! Tack till Carl-Axel Roslund för att du har lyft fram
              denna fråga som visar på vilket behov det finns av personer som
              reagerar.
            </seg>
            <seg n="735348b7">
              Det är välkänt att det svenska jordbruket är i en stark omvandling.
              Man är utsatt för en väldigt tydlig konkurrens, en konkurrens
              som aldrig har varit så tydlig som just nu. Detta beror naturligtvis
              inte minst på omläggningen av den europeiska jordbrukspolitiken.
            </seg>
            <seg n="adef5e7c">
              Från moderat håll har vi under många år krävt en konkurrensneutralitet
              i förhållande till andra länder. Återigen har vi en regering som
              inte vill lyssna. Och först när man är klämd mot väggen kanske
              man kan göra någon eftergift. Men man går aldrig fullt ut. Framför
              allt förutser man ingenting eller skapar rätt förutsättningar,
              utan det är när omvärlden håller på att rasa som man möjligen
              kan göra någonting.
            </seg>
            <seg n="92e4c9a3">
              De svenska jordbrukarna är duktiga på att anpassa sig. Sedan
              kan det ge lite varningssignaler nu när man ser att både gris-
              och nötslakten i Sverige minskar väldigt mycket. Då kan de effekter
              som har lyfts fram här av meddebattörerna bli mycket tydliga,
              nämligen: Vilket landskap kommer vi att se framöver?
            </seg>
            <seg n="ca754127">
              En form av anpassning är just att kunna använda denna typ av
              ranchdrift som faktiskt bygger på att djuren är ute i naturen.
              Och det är konstigt, jordbruksministern, men de är faktiskt utrustade
              för att vara ute. De har nämligen päls. De får ha päls, vilket
              jordbruksministern kanske bör uppmärksamma. Det gör att de klarar
              att vara ute året runt.
            </seg>
            <seg n="b11b556d">
              När denna konkurrens är som hårdast drabbas svenskt jordbruk
              av politisk taktik. Det är nämligen så att för det stöd som Socialdemokraterna
              fordrar för att kunna ha regeringsmakten i det här landet måste
              de ha stöd från olika partier. En del av avbetalningen för detta
              är att skapa en djurskyddsmyndighet. Det var sagt att den under
              det första året skulle kosta ungefär 60 miljoner. Kostnaderna
              för dessa uppgifter när de låg på Jordbruksverket frågorna har
              ju funnits och bevakats redan tidigare, det är många som trott
              att ingen har brytt sig tidigare var väsentligt lägre. Men nu
              skulle det handla om 60 miljoner.
            </seg>
            <seg n="5811a1da">
              Nu är vi uppe i 90 miljoner. Det är årlig avbetalning som regeringen
              nu har iklätt sig för detta stöd. Effekterna blir väldigt tydliga,
              jordbruksministern, när vi nu ser vad som håller att på hända
              på Revingehed.
            </seg>
            <seg n="f10c8542">
              Det vore intressant om jordbruksministern för en gångs skull
              kunde ha en uppfattning och inte gömma sig bakom Djurskyddsmyndigheten,
              som uppenbarligen är fel ute i den här frågan. Det kan väl ändå
              inte vara så att jordbruksministern och Djursskyddsmyndigheten
              vet bättre än de som finns där nere och har utbildning? Det är
              länsveterinärer, miljö- och hälsoskyddsinspektörer, etcetera som
              alla står upp för att detta är en bra djurvård.
            </seg>
            <seg n="46668036">
              Min fråga är: Anser jordbruksministern att det fordras en ligghall,
              vilket innebär att produktionen med ranchdrift på Revingehed läggs
              ned? Ha nu för en gångs skull en uppfattning.
            </seg>
          </u>
          <note n="b6fa0036" type="speaker">
            Anf. 15 TREDJE VICE TALMANNEN:
          </note>
          <u who="Q4887773" xml:id="i-6f3deccbd4f902a2-0" n="7eb5d6c5" prev="i-4325158600def264-0">
            <seg n="86f02e7b">
              Jag får upplysa debattörerna om att vi i riksdagen inte kan behandla
              ett enskilt fall eller ett enskilt myndighetsbeslut såsom det
              uppmanas till.
            </seg>
          </u>
          <note type="speaker" n="3dea2642">
            Anf. 16 STAFFAN DANIELSSON (c):
          </note>
          <u who="Q5616883" xml:id="i-4dad3e8b7c135fe6-1" n="6f64148c">
            <seg n="9388334d">
              Fru talman! Det här är en angelägen interpellation om en näring
              som har allvarliga bekymmer. Jag har under ett och ett halvt år
              haft tre interpellationsdebatter med jordbruksministern om min
              oro för den svenska livsmedelsproduktionens utveckling. Jag är
              djupt oroad, och jag har inte blivit lugnare.
            </seg>
            <seg n="63fa36ff">
              Kostnaderna i alla led måste ned. Ska vi kunna konkurrera och
              få lönsamhet måste kostnaderna minskas. Jordbruksministern brukar
              säga: Höj priserna. Men det finns gränser för detta. Jag har krävt
              en konkurrenskraftskommission där stat och näring tillsammans
              kan göra allt så att det blir en möjlighet att minska kostnaderna
              där så är möjligt med bevarat djurskydd.
            </seg>
            <seg n="0be034b4">
              I maj förra året diskuterade vi både detta och Djurskyddsmyndighetens
              nya krav på ligghallar som då drabbade olika besättningar. Nu
              har det kommit till Revingehed. Det som Djurskyddsmyndigheten
              gör är att även om vi har en djurvänlig drift i olika former ställs
              det nya krav oavsett hur bra djuren mår.
            </seg>
            <seg n="737be749">
              Jordbruksministern trodde på goda möjligheter för svensk livsmedelsproduktion
              men skulle noga månad för månad följa utvecklingen, och det är
              bra. Färska siffror besannar tyvärr mina farhågor. Förra året
              var grisslakten den lägsta på 39 år, och för nötköttet var produktionen
              den lägsta sedan år 1962. Importen ökar med stormsteg. Den svenska
              modellens välmående grisar, kor och kalvar blir allt färre. Hotet
              mot våra unika betesmarker måste man vara blind för att inte se.
            </seg>
            <seg n="ad6e07c5">
              Jag tror att statsminister Persson har ett äkta intresse på det
              här området. Han är betydligt mer klarsynt om lägets allvar än
              jordbruksministern. Så här uttryckte sig statsministern den 3
              januari i år i Göran Rosenbergs tv-serie Sveriges val i TV 4:
              Gamla industrigrenar försvinner. Jordbruket får sådana svårigheter
              att det närmast slås ut. Så allvarligt bedömer statsministern
              läget. Jag måste tyvärr tillägga att Djurskyddsmyndigheten och
              regeringen ibland hjälper till.
            </seg>
            <seg n="1af662d7">
              Jag noterade vid vår debatt i maj att jordbruksministern var
              lyhörd för att se över de svenska regelverken och lyssna på impulser
              från näringen och även från mig. Jag tackar för det, men agera
              också. Det har inte hänt något. Nu handlar det om verkligheten
              på Revingehed i Skåne där lantbrukarparet Kerstin och Carl-Axel
              Dahlgren gör storverk med stor kunskap och nära dialog med lokala
              tillsynsmyndigheter, och allting fungerar. Jag ska inte gå in
              på det fallet.
            </seg>
            <seg n="22e7d677">
              Den principiella frågan handlar om den extensiva nötköttsproduktionens
              framtid i Sverige. Den och köttproduktionen i övrigt och vårt
              öppna landskap lever under stora hot. De båda docenterna vid SLU,
              Lantbruksuniversitet i Skara, Sölve Johnsson och Karl-Ivar Kumm
              som är mycket engagerade och duktiga har länge forskat om detta.
              De är mycket oroade. Lönsamheten är negativ i köttproduktionen,
              mycket på grund av byggnadskostnaderna.
            </seg>
            <seg n="c313a836">
              Deras forskning bekräftar verkligheten som dokumenteras av de
              lokala tillsynsmyndigheterna. Extensiv köttproduktion i kontrollerade
              och välskötta förhållanden kan ge god djurmiljö även utan ligghallar.
              Vi anser att djurskyddsföreskrifterna bör revideras och tillåta
              detta. Sveriges nötköttsproducenter bejakar också detta och föreslår
              att särskilda kontrollprogram kan upprättas.
            </seg>
            <seg n="565575d1">
              Jag har två frågor till jordbruksministern. Mot bakgrund av jordbrukets
              kräftgång och statsministerns dystra profetia vill jag uppmana
              jordbruksministern att agera. Tillsätt en konkurrenskraftskommission
              tillsammans med näringen och gå igenom kostnaderna. Kalla den
              gärna något annat eller gör det på ett annat sätt. Men det som
              nu görs, och jag vet att det görs en del, räcker inte. Läget är
              allvarligt för svensk livsmedelsindustri och livsmedelsproduktion.
            </seg>
            <seg n="1d8d7b8f">
              Den andra frågan gäller Djurskyddsmyndighetens nya tolkning.
              Man har ändrat den tolkning som Jordbruksverket gjorde mot bakgrund
              av samma lag. Granska sakfrågan och justera vid behov regeringens
              förordning så att fortsatt dispens kan ges från ligghallskravet
              när besättningarna är välskötta, uppfödarna kunniga och det är
              en bra dialog med ansvariga tillsynsmyndigheter.
            </seg>
          </u>
          <note type="speaker" n="02d35718">
            Anf. 17 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-8" n="0a120d10">
            <seg n="0b0f7367">
              Fru talman! Det är alldeles rätt, Lars-Ivar Ericson. Jag tror
              på svenskt jordbruk. Uppenbarligen var jag inte ensam när vi i
              Höör i Skåne träffade 1 200 andra som är engagerade i näringen.
              De stora jordbrukskooperativa företagen hade också en mycket positiv
              och också kreativ syn på framtiden. Vi diskuterade en hel del
              vad jordbruket kan göra när det gäller förnybar energi.
            </seg>
            <seg n="4e366750">
              Jag vill se fler köttdjur i Sverige. Det har jag sagt vid ett
              flertal tillfällen. Det finns flera skäl till det. Det gäller
              råvaran till vår livsmedelsindustri men också det öppna landskapet
              och den levande landsbygden.
            </seg>
            <seg n="be0e8611">
              Jag är mycket medveten om att vi den 1 januari förra året genomförde
              en jordbruksreform som ställer stora krav på oss. Det är en jordbruksreform
              som totalt sett syftar till att få en konkurrenskraftig jordbruksproduktion
              inom EU. Det innebär också att vi kommer att få begränsningar
              i produktionen.
            </seg>
            <seg n="ccfaa939">
              Jag jobbar mycket aktivt med de frågorna. Det är alldeles riktigt,
              Staffan Danielsson, att vi följer utvecklingen månad för månad
              och kvartal för kvartal. När vi genomförde reformen gjorde vi
              det på ett sådant sätt att vi kunde värna konkurrenskraften och
              den levande landsbygden. Där kände jag att vi var tämligen överens
              om den modell som vi valde att använda.
            </seg>
            <seg n="e7cbbf8f">
              Jag delar den syn ni här för fram om fler köttdjur. Jag delar
              också synen att det är spännande med nya driftsformer och att
              det vi nu kallar för ranchdrift kan vara en möjlighet för Sverige.
              Vi har en stor tillgång, och det är utrymme.
            </seg>
            <seg n="5f874dca">
              Jag har också noterat att Djurskyddsmyndigheten är positiv till
              utedrift även vintertid. Man ser att det är positivt för djuren,
              naturligt beteende, och djurens hälsa är ofta väldigt bra. Djurskyddet
              är en angelägen fråga för oss i Sverige. Det är både en etisk
              och en ekonomisk fråga.
            </seg>
            <seg n="2451dbfa">
              Vi får ofta friskare djur och en bättre avkastning om vi har
              ett bra djurskydd. Vi har ett mervärde i djurskyddet. Vi säljer
              bättre om vi kan redovisa de etiska värdena i vår produktion.
              Jag hoppas att vi är överens om att vi ska behålla djurskyddet.
            </seg>
            <seg n="a9630da2">
              Nu har Bengt-Anders Johansson gått från kammaren. Han var underhållande
              en stund, och han var fel ute, men han har gått. Jag tänkte inte
              svara på de påståenden han gjorde här. Men jag hade en känsla
              av att han var beredd att göra avkall på djurskyddet av ett antal
              ekonomiska skäl. Det är inte där vi ska börja. Vi ska behålla
              djurskyddet och hitta de konstruktiva lösningarna.
            </seg>
            <seg n="d546fdd4">
              Jag är inte expert på frågorna om djurskyddet och utegång vintertid.
              Men när jag läser vad experterna säger har jag förstått att vi
              måste vara väldigt varsamma. Det är inte så att vi kan säga att
              en viss art alltid tål att vara ute oavsett vilket väder det är
              och att djuren kan vara ute oberoende av möjligheter till skydd.
              Där menar jag att vi måste ha en stor tilltro till experterna.
              Man kan också hitta lösningar när det gäller investeringar och
              annat som är förnuftiga.
            </seg>
            <seg n="62dc66f3">
              När det gäller LBU och satsning på miljön så jobbar vi just nu
              med ett stort program. Jag kommer att återkomma till det och lägga
              fram förslag på riksdagens bord inom kort.
            </seg>
          </u>
          <note type="speaker" n="00560aae">
            Anf. 18 CARL-AXEL ROSLUND (m):
          </note>
          <u who="Q5039749" xml:id="i-b790a18c51d90eb8-1" n="42eec46d">
            <seg n="50a69e9c">
              Fru talman! Tack, jordbruksministern, för svaret. Jag blir rädd
              när jag hör och förstår att vi har en myndighet som inte ens på
              plats vill titta hur något ser ut, utan fattar beslut utifrån
              några foton. Så har det gått till.
            </seg>
            <seg n="11020ab5">
              Det rör sig om miljonbelopp för en enskild familj i detta fall.
              Det är miljonbelopp i investeringar i byggnader, och driftskostnader
              i storleksklassen 1 miljon för inköp av halm och hantering av
              det. Samtidigt sjunker intäkterna, för köttet kan inte längre
              vara Kravmärkt.
            </seg>
            <seg n="81c5a57e">
              Miljön förlorar; fältet kommer inte längre att betas på samma
              sätt. Korna kommer nu att koncentrera sig kring ligghallarna i
              stället för att sprida sig över detta jättelika område. Det är
              så stort, fru talman, att det utgör 10 % av Lunds yta.
            </seg>
            <seg n="cd12f2e3">
              Följande kommer att inträffa: Djurens normala beteende när nu
              maten ligger koncentrerad i ligghallarna leder till att de starkaste
              djuren tar sig in där och äter till dess att de är nöjda. Sannolikt
              lägger de en rejäl komocka mitt i maten, och sedan lägger de sig
              ned och vaktar för att inte släppa fram de andra korna. Det trampas
              upp runt ligghallarna. Kvävegenomsläppet ökar och korna blir skitigare.
              Man har som sagt ändrat deras normala beteende totalt.
            </seg>
            <seg n="af6288ff">
              Djurskyddsmyndigheten säger att det ska finnas skydd för djuren
              vid extremt väder. En journalist ställde frågan: Vad är extremt
              väder enligt er? Stormen Gudrun, sade de. Det är extremt väder.
              Nu slapp vi den nere i Skåne, men år 1999, då stormen Carola drog
              fram så kunde man tydligt se att djuren ibland är mycket klokare
              än vad vi människor är. När det började knaka i virket i skogen
              och när det började vina och knaka i ligghallen så gick korna
              ut. De gick allra längst ut på fältet och lade sig i svackorna,
              för de visste att det var farligt. De gjorde precis som elefanterna
              i Thailand, som kände tsunamin och gick upp på högre mark. Djuren
              går alltså ut när det är extremt väder.
            </seg>
            <seg n="ccf1b264">
              Men Djurskyddsmyndigheten vill inte ens titta. Man stoppar en
              ekologisk nötköttsproduktion. Landskap växer igen. Arbetstillfällen
              går förlorade, inte bara bland uppfödare utan även inom förädlingsindustrin.
              Och så ska vi i stället importera mer mat från Brasilien, som
              om nu någon trodde att djuren har det bättre där! Jag har i alla
              fall sett hur man hanterar djur i andra länder.
            </seg>
            <seg n="8453fac7">
              Fru talman! Det är jäkt, stress och penningjakt som styr vårt
              samhälle. Man kan inte låta bli att fråga sig varför man då ska
              jaga de få som väljer att gå en helt annan väg och som ger djuren
              värdiga och naturliga förhållanden. De som har skött och sköter
              tillsynen går ju i god för att djuren har det bra här. Men det
              struntar myndigheten i. Man är beredd att krossa en familjs ekonomiska
              existens. Familjen sitter här uppe på läktaren, fru jordbruksminister!
              Myndigheten gitter inte ens åka ut och titta på förhållandena.
              Som lite kuriosa kan jag säga att generaldirektören för Djurskyddsmyndigheten
              bor i samma kommun. Tänk så många pluspoäng han kunde ha fått
              om han lyfte telefonen och i alla fall ringde ett samtal!
            </seg>
            <seg n="3fe3e2fa">
              Detta är en bedrövlig utveckling. Som Lunds kommuns miljöskyddsinspektör
              säger så finns det inte något samband mellan ligghallar och djurens
              hälsa. Och visst, fru minister, ska vi ha regler och visst ska
              vi ha myndigheter. Men man måste kunna göra undantag. Här finns
              ligghallar för de djur som behöver det. Här finns skogsdungar
              att gå in och gömma sig i. Men här kräver man ligghallar för 2
              000 djur. Det är en enorm anläggning. Det är orimligt när det
              inte behövs.
            </seg>
            <seg n="f3d2d86f">
              Jag vädjar till jordbruksministern: Ändra tillämpningsföreskrifterna
              för lagen och ge dispens under tiden!
            </seg>
          </u>
          <note type="speaker" n="bafff372">
            Anf. 19 LARS-IVAR ERICSON (c):
          </note>
          <u who="Q432059" xml:id="i-ca91cf2d8874e2a8-9" n="0c4281d7">
            <seg n="8d80d772">
              Fru talman! Har djur rättigheter? Om vi svarar ja på den frågan
              så menar vi att alla varelser som kan känna, glädjas och lida
              har rätt till ett så bra liv som möjligt. Jag är optimist, och
              jag utgår från att detta tankesätt finns hos Djurskyddsmyndigheten.
              Därför borde denna myndighet uppskatta att det finns en hållbar
              ekologisk djurhållning med välmående djur som den på Revingehed.
              Vi har hört interpellanten berätta om hur både länsveterinären
              och kommunens djurskyddsinspektör kan intyga detta. Djurskyddsmyndigheten
              borde ta till sig deras expertutlåtande och avstå från sådana
              här klåfingriga påbud.
            </seg>
            <seg n="c6dffde9">
              Här behövs mer av empati och sunt förnuft. Jag undrar om åhörarna
              har tänkt på hur ordet djurskyddsmyndigheten är sammansatt djurskydd
              och myndighet. Vilket av orden väger tyngst i dag? Debatten har
              visat att det är ordet myndighet som dominerar. Det är en myndighet
              som säger: Det är vi som vet bäst. Vi bestämmer utan att tänka
              på att följderna blir svåra både för djurägare och för djur.
            </seg>
            <seg n="2ebc6e01">
              Min sista fråga till ministern blir: Vem skyddar i dag djuren
              mot myndigheternas påhitt?
            </seg>
          </u>
          <note type="speaker" n="c962c7d8">
            Anf. 20 STAFFAN DANIELSSON (c):
          </note>
          <u who="Q5616883" xml:id="i-4dad3e8b7c135fe6-2" n="6f64148c">
            <seg n="ba4decce">
              Fru talman! Problematiken berör även andra verksamheter med mångårig
              fungerande tradition av att förena en god djurhållning med utedrift
              året om, även om det i allt väsentligt handlar om nötkreatur.
            </seg>
            <seg n="122484c1">
              På Gotland har russen på Lojsta hed levt ute året runt med stöd
              av god utfodring och tät skog. Även här har djuren det omvittnat
              bra och är mycket härdiga. Även här kommer nu efter decennier
              och sekler av fungerande utedrift ett fyrkantigt krav på att djuren
              ska in i en ligghall eftersom den nya Djurskyddsmyndigheten vet
              bäst.
            </seg>
            <seg n="7f554470">
              Även här borde verkligheten och hur djuren har det vägas in,
              vilket alla tidigare myndigheter har gjort. Besök gärna Revingehed,
              jordbruksministern, och besök gärna Gotland!
            </seg>
            <seg n="b4605f24">
              Djurens naturliga beteende är att vara ute. De är byggda för
              det. Med tillgång till foder och vatten och med goda skötare fungerar
              det även i Sveriges klimat. Det fungerar i Finland, i Danmark,
              i Skottland och i Kanada. Men den svenska Djurskyddsmyndigheten
              vet bäst. Vi måste dessutom bygga ligghallar.
            </seg>
            <seg n="ab7004db">
              Ta ut mervärdena på marknaden! säger jordbruksministern. Det
              blir för dyrt, och då upphör produktionen i många fall. Då minskar
              nötköttsproduktionen i Sverige, och då flyttar livsmedelsindustrin
              till Baltikum. Vi ser exempel på det redan nu. Då ökar vi importen
              från andra kontinenter och från andra europeiska länder där vi
              inte har kontroll på hur djuren har det.
            </seg>
            <seg n="fcb2444f">
              Vad vann då miljön i Sverige och världen? Vad vann då djurens
              välfärd? Det här helikopterperspektivet kanske inte Djurskyddsmyndigheten
              ska ha, men landets jordbruksminister måste ha det. Djurskyddsmyndigheten
              har ändrat den föreskrift som Jordbruksverket tidigare hade utfärdat
              mot bakgrund av samma lag.
            </seg>
            <seg n="6495b46c">
              Jag vill uppmana jordbruksministern att se över regeringens förordning.
              Uppenbarligen gör Djurskyddsmyndigheten en annan tolkning än Jordbruksverket.
              Det är samma lag och det är samma förordning. Nu har myndigheterna
              själva ändrat sin föreskrift och gör den här tolkningen av förordningen.
              Justera förordningen! Se till verkligheten! Engagera sig i frågan,
              jordbruksministern!
            </seg>
          </u>
          <note type="speaker" n="41a31e4b">
            Anf. 21 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-10" n="0a120d10">
            <seg n="b7f0302c">
              Fru talman! Vi får en ganska bred debatt, men vi började i ligghallsfrågan.
              Jag har sagt att jag vill ha ett konkurrenskraftigt svenskt jordbruk.
              Jag vill ha en levande landsbygd med ett öppet landskap. Men jag
              menar att vi för att vi ska få det här konkurrenskraftiga jordbruket
              också måste hålla fast vid våra mervärden. Jag har blivit ännu
              mer övertygad om det när jag har varit ute med svenska företag
              på exportmarknaden. Det finns ett intresse hos konsumenterna.
              Vi måste bara se till att konsumenterna vet vad mervärdena står
              för.
            </seg>
            <seg n="d184ba14">
              Det går inte att sälja kvalitetskött i Sverige, säger man. Det
              handlar om att vara duktig på marknaden. Jag noterade hur marknadsutvecklingen
              har varit för ett företag som heter Hälsinge Lantkök. Det har
              gått rakt upp under det senaste året. Swedish Meats marknadsför
              under Scanmärket ett kvalitetskött som också har hittat nischer
              på marknaden. Sedan äter vi mycket nötkött. Vi äter mycket kött
              över lag, vilket har gjort att vi också har ökat importen.
            </seg>
            <seg n="7f4df97d">
              Jag vill se till att vi har svenska köttdjur. Jag vill öka den
              svenska konsumtionen av just svenskproducerat kött.
            </seg>
            <seg n="6ba2d042">
              Sedan diskuterar vi djurskyddet och uppdraget för vår djurskyddsmyndighet.
              Jag menar att vi inte ska ha regler som är onödigt krångliga och
              som inte ger oss någonting. Vi ska hålla fast vid djurskyddet,
              men vi ska inte ha regler som inte ger oss någonting.
            </seg>
            <seg n="4079da7d">
              Jag har noterat att Djurskyddsmyndigheten har bjudit in näringen
              för att diskutera djurskyddsregler och få konstruktiva lösningar
              på de problem som finns. Jag hoppas att man ska hitta konstruktiva
              lösningar och att det ska leda till förenklingar och effektiviseringar.
              Det här är viktigt, och jag har det som en hög prioritet på min
              dagordning att arbeta för att få ett enklare regelverk och för
              att kunna pressa kostnader. Är det någonting som ytterligare behöver
              göras i den delen är jag beredd att ta sådana initiativ.
            </seg>
          </u>
          <note type="speaker" n="a65d215a">
            Anf. 22 CARL-AXEL ROSLUND (m):
          </note>
          <u who="Q5039749" xml:id="i-b790a18c51d90eb8-2" n="42eec46d">
            <seg n="17643ae8">
              Fru talman! Jordbruksministern! Det är inte nog med att alla
              tillsynsmyndigheter säger att detta är onödigt. Vi har en annan
              statlig myndighet, nämligen Länsstyrelsen i Östergötland, som
              har gett ut en broschyr där man framhåller just djurskötseln på
              Revingehed som ett föredöme, men det struntar Djurskyddsmyndigheten
              i. Vi har alltså en myndighet som framhäver den, och vi har en
              annan som förkastar den. Det finns en statlig utredning som heter
              SOU 2005:51 där man säger: Ta bort onödiga regler som fördyrar
              men inte ger bättre djurskydd! Och så tar man just ligghallarna
              som exempel. Man kan fråga sig hur många fler expertutlåtanden
              som behövs.
            </seg>
            <seg n="0f084a74">
              Fru talman! Jag är en del av det politiska systemet, och därför
              bör jag försvara det, men jag får allt svårare att göra det. Jag
              gör som alltfler svenskar, nämligen tappar förtroendet för våra
              myndigheter, framför allt när de uppträder så oerhört arrogant.
              De vill inte ens bilda sig en uppfattning på plats. De slår dövörat
              till vad experterna säger och beslutar utifrån ett antal foton.
            </seg>
            <seg n="8fc9f88f">
              Man kan fråga sig, fru talman: Vi ska inte ha någon kärnkraft,
              utan vi ska i stället importera skitig kolkraft. Vi ska inte ha
              försöksdjur, och sannolikt kommer väl vår läkemedelsindustri att
              flytta ut. Någon pälsdjursuppfödning ska vi inte ha i Sverige,
              utan vi ska importera pälsskinn från asiatiska länder, och vi
              vet ju hur djurvänliga de är där. Och inte får vi fiska vår flotta
              ligger still men vi kan gladeligen sälja svartfångad rysk fisk
              här i Sverige. Jag skulle kunna rabbla upp bransch efter bransch.
              Vi avhänder oss område efter område, och jag frågar: Vad ska vi
              leva på i framtiden? Förlåt, fru talman, men Miljöpartiet driver
              Socialdemokraterna ifrån vett och sans.
            </seg>
          </u>
          <note type="speaker" n="16ece51b">
            Anf. 23 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-ca91cf2d8874e2a8-11" n="0a120d10">
            <seg n="73c70e5e">
              Fru talman! Jag vill haka på den sista repliken och säga att
              jag har stor tilltro till de areella näringarna när det gäller
              att utveckla företag i glesbygd och på landsorten. Vi arbetar
              just nu med ett nytt miljö- och landsbygdsutvecklingsprogram där
              vi ska jobba med konkurrenskraft och olika typer av miljöstöd
              samt för att generellt kunna stödja småföretagande. Den areella
              näringen är viktig. Det är klart att vi då ska se till att vi
              har flexibla system och flexibla regler. Vi ska inte ha regler
              som inte leder till måluppfyllelse. Har vi regler som inte ger
              det djurskydd vi eftersträvar, ska vi se över de reglerna och
              hitta andra regler. Vi ska ha regler som är avsedda att skydda
              miljön, och gör de inte det, ska vi se till att förenkla. Vi ska
              ha effektiva bra system, men vi ska hålla i våra mervärden som
              är säker mat, mat producerad med hänsyn till miljön och med god
              djuromsorg och etik.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="9f5beae2">
            4 § Svar på interpellation 2005/06:197 om vapensamarbete mellan
            Sverige och Israel
          </note>
          <note type="speaker" n="022921fb">
            Anf. 24 Försvarsminister LENI BJÖRKLUND (s):
          </note>
          <u who="Q547534" xml:id="i-ca91cf2d8874e2a8-12" n="02c2721b">
            <seg n="b179a8b4">
              Fru talman! Gustav Fridolin har i en interpellation på fem sidor
              med bakgrund och kommentarer ställt fyra frågor till mig om vapensamarbetet
              mellan Sverige och Israel. Jag ska på den korta tid jag har till
              förfogande försöka besvara dessa frågor så fullständigt jag kan.
            </seg>
            <seg n="1311b5a7">
              Innan jag svarar på Gustav Fridolins frågor vill jag dock inledningsvis
              slå fast att regeringens syn på staten Israel och på ockupationen
              av de palestinska områdena är väl känd och vägledande för de olika
              ställningstaganden vi gör. Regeringen söker en fredlig lösning
              på konflikten i Mellanöstern med två stater Israel och en palestinsk
              stat inom säkra och erkända gränser. Det innebär att vi lägger
              stor vikt på dialog och kontakter med företrädare för den israeliska
              regeringen. Samtidigt tvekar vi inte att kritisera övergrepp som
              begås från någon sida i konflikten.
            </seg>
            <seg n="7b58f42d">
              Jag vill framhålla att Sveriges militära samarbete med Israel
              relativt sett varken är särskilt omfattande eller intensivt, vilket
              Gustav Fridolin vill göra gällande. Som jag sade här i kammaren
              i juni i fjol, som svar på en interpellation från Alice Åström,
              inskränker sig vårt militära samarbete till att vi importerar
              viss krigsmateriel från Israel. Det gör vi för att säkra vårt
              svenska försvars möjligheter att klara sina uppgifter.
            </seg>
            <seg n="c0117bbe">
              Sveriges regering har sedan 1980-talet ingått ett 20-tal samförståndsavtal
              på försvarsmaterielområdet med andra länder. Det har vi inte gjort
              med Israel. Sverige exporterar inte heller krigsmateriel till
              Israel. Däremot har ett visst och normalt utbyte mellan Sveriges
              och Israels försvarsmyndigheter ägt rum under samma period.
            </seg>
            <seg n="30e0a0b0">
              Efter denna inledning går jag över till att besvara Gustav Fridolins
              specifika frågor. Den första gäller om jag avser att tydliggöra
              olämpligheten i att svenska militärer deltar i kurser i Israel
              om så kallade lågintensitetskonflikter där det enligt Gustav Fridolin
              lärs ut hur såväl civilt som väpnat motstånd mot en ockupation
              slås ned.
            </seg>
            <seg n="b5c909d1">
              Sverige deltar i dag i internationella insatser på flera platser
              runtom i världen. I så gott som alla dessa insatser finns det
              aspekter av lågintensitetskonflikter, som till exempel situationer
              med beväpnade folksamlingar, grupper som genomför kidnappningar
              med mera. När Sveriges riksdag skickar svenska soldater till internationella
              fredsinsatser måste de vara väl förberedda och utbildade för att
              klara av sina uppdrag. Deltagande i internationella konferenser
              inom olika områden är viktigt i den vidare utbildningen och utvecklingen
              av vår försvarsmakt. Detta är också fullt förenligt med att vi
              samtidigt starkt kritiserar övergrepp som begås mot enskilda i
              samband med konflikter runtom i världen.
            </seg>
            <seg n="1ac08e32">
              Den andra frågan gäller om jag avser att tydliggöra vad de säkerhetsskyddsavtal
              som existerar mellan Sverige och Israel i varje enskilt fall innebär
              i form av israelisk tillgång till sekretessbelagda svenska uppgifter.
            </seg>
            <seg n="1c179be6">
              Sverige har inget övergripande generellt säkerhetsskyddsavtal
              med Israel. Däremot finns det fyra stycken projektspecifika säkerhetsskyddsavtal
              som upprättats av Försvarets materielverk. Det har antingen gjorts
              i samband med upphandling från israeliska företag eller när israelisk
              industri varit aktuell som underleverantörer till annan industri.
              Dessa avtal från år 2000 till 2003 reglerar hur sekretessbelagd
              information ska behandlas.
            </seg>
            <seg n="f55b0329">
              Den tredje frågan gäller om jag avser att utfärda en särskild
              riktlinje för militärattachén i Tel Aviv som särskilt anger att
              denne inte ska befatta sig med vapenhandelsärenden eller på något
              sätt bistå svenska företag som har eller eftersträvar vapentekniskt
              samarbete med Israel.
            </seg>
            <seg n="04d9718d">
              Försvarsattachéerna är anställda och utsända av Försvarsmakten,
              och den närmare inriktningen av deras arbetsuppgifter görs därför
              av Must. Jag vill dock återigen understryka att Sverige inte exporterar
              krigsmateriel till Israel.
            </seg>
            <seg n="8e5978c9">
              Som jag tidigare klargjort här i kammaren är skälet till beslutet
              att placera en försvarsattaché i Tel Aviv kopplat till den del
              av den säkerhetspolitiska omvärldsbevakningen som kräver militär
              kompetens inte till materielsamarbete. Utvecklingen i Mellanöstern
              hade dittills bevakats av vår försvarsattaché i Ankara, som var
              sidoackrediterad till Tel Aviv. Men med de senaste årens händelseutveckling,
              inte minst med tanke på Irak, var det svårt för attachén i Ankara
              att kontinuerligt följa situationen i hela regionen. För att kunna
              göra det bedömer jag att en attaché med placering i Israel är
              värdefull.
            </seg>
            <seg n="6f5e46c3">
              Den fjärde frågan gäller om regeringen avser att tydliggöra att
              Israel i hänseende till vapentekniskt samarbete inte är att betrakta
              som vilket land som helst som Sverige har sådant samarbete med.
            </seg>
            <seg n="3769f321">
              Export av krigsmateriel till Israel anses inte vara förenlig
              med de svenska riktlinjerna och har inte medgivits sedan 1950-talets
              början. Bedömningen av Israel som exportdestination kvarstår under
              rådande förhållanden. Varje ärende prövas dock från fall till
              fall.
            </seg>
            <seg n="f77834d0">
              Sveriges import av krigsmateriel styrs av det svenska försvarets
              uppgifter, behovet av utrustning och tilldelade ekonomiska ramar.
              Det gäller därför att tillgodose de svenska nationella intressena
              på ett optimalt sätt genom att anskaffa materiel av hög kvalitet
              eller få tillgång till sådan materielanknuten kompetens som Försvarsmakten
              behöver, till lägsta kostnad och på affärsmässiga villkor. Sverige
              köper dock inte materiel eller därtill knuten kompetens från ett
              land som är föremål för internationella sanktioner eller embargon
              eller där en nationell svensk sanktion är beslutad. Israel är
              inte föremål för någon sådan sanktion.
            </seg>
          </u>
          <note type="speaker" n="a346dc48">
            Anf. 25 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-0" n="3b0374b1">
            <seg n="bfe18b7c">
              Fru talman! Tack, försvarsministern, för svaret. Min interpellation
              handlar om Sveriges militära samarbete med ett land som har blivit
              fördömt av till exempel FN:s internationella domstol i Haag för
              att bryta mot folkrätten, ett land som gått in i en konflikt på
              två ockuperade områden där människor dödas av militärmakten. Möjligen
              ska de lugnande ord som försvarsministern för fram i sitt svar
              om att Sveriges samarbete med ett sådant land ska vara begränsat
              ses i ljuset av den nyhet som har nått oss de senaste dagarna,
              att Sverige har ett mycket ingående militärt samarbete med ett
              annat land som sysslar med ständiga övergrepp mot folkrätten i
              en annan konflikt, Tjetjenienkonflikten, och till och med har
              tillåtit krigsförbrytare att vara i Sverige.
            </seg>
            <seg n="598eeb2b">
              I sitt svar säger försvarsministern att hon vill framhålla att
              Sveriges militära samarbete med Israel relativt sett varken är
              särskilt omfattande eller intensivt. Det har hon också sagt tidigare,
              och det var det som provocerade Palestinagrupperna i Sverige att
              gå igenom all den offentliga dokumentation som finns om samarbetet
              mellan Sverige och Israel i vapenhantering. Då kom man fram till
              att det som för försvarsministern varken är omfattande eller intensivt
              består av en rad besök, möten, konferenser och också en rad affärer
              där Sverige inhandlat såväl kompetens som försvarsmateriel från
              Israel.
            </seg>
            <seg n="5ba4f2da">
              Jag tänkte ta upp ett par frågor som ställs i min interpellation
              och som jag vill ha vidare svar på.
            </seg>
            <seg n="85aab468">
              Den första av dessa gäller det militära besöksutbyte som finns
              med Israel. I ett svar som Leni Björklund tidigare har gett till
              riksdagsledamoten Alice Åström fick man intrycket att det militära
              besöksutbytet tog slut i och med ett besök av Sveriges ÖB i Israel
              1998. I Palestinagruppernas sammanfattning har man kunnat se att
              Israels ÖB enligt Försvarsmaktens toppbesöksplanering skulle besöka
              Sverige 2000 och att närmast en skytteltrafik har pågått av militära
              och militärtekniska besök mellan Sverige och Israel, inte minst
              på Musköbasen. Är detta vad försvarsministern anser är ett visst
              och normalt utbyte mellan försvarsmyndigheter, eller är det ett
              omfattande militärt utbyte?
            </seg>
            <seg n="a082e98f">
              Min andra fråga rör den militärtekniska farkost, UAV, som Sverige
              har utarbetat tillsammans med ett franskt företag. I sitt svar
              i riksdagen tidigare sade försvarsministern att vi har anlitat
              ett franskt företag för att leverera en UAV, en obemannad farkost.
              Frankrike har i sin tur valt en israelisk produkt. Enligt det
              dokument som finns tillgängligt planerades israelisk medverkan
              i detta innan svaret lämnades i riksdagen och innan flygning gjordes,
              så tidigt som 2000. Det förefaller märkligt om det skulle ha kommit
              som en överraskning för berörda myndigheter att UAV-farkosten
              hade israeliskt ursprung. Ska det svar som försvarsministern då
              lämnade tolkas som att beställningen inte skulle ha gjorts om
              det israeliska sambandet hade varit känt tidigare?
            </seg>
            <seg n="97d7eb1a">
              Min tredje fråga är följande. I ett svar till mig rörande den
              konferens som den svenska armén har varit på i Israel säger försvarsministern
              att hon inte tänker klargöra att den typen av konferensdeltaganden
              är olämpliga. Vi talar alltså om en konferens där svenska militärer
              har fått information under titlar som Physiology and less than
              lethal weapons where is it best to strike? I klartext är less
              than lethal weapons de metallkulor med gummiöverdrag som för ett
              antal år sedan vållade en stor diskussion när utrikesminister
              Sten Andersson blev upprörd efter att ha träffat palestinska ungdomar
              som blivit förlamande av sådana. Ska svenska militärer verkligen
              lära sig hur man använder sådana och where it is best to strike,
              var det är bäst att träffa, eller är den typen av samarbete med
              en ockupationsstat olämpligt?
            </seg>
          </u>
          <note type="speaker" n="5e18bafd">
            Anf. 26 Försvarsminister LENI BJÖRKLUND (s):
          </note>
          <u who="Q547534" xml:id="i-ca91cf2d8874e2a8-13" n="02c2721b">
            <seg n="ffc9ae12">
              Fru talman! Allra först vill jag säga att jag tycker att det
              är en obehaglig insinuation som Gustav Fridolin gör när han tar
              upp frågan om den ryska övningen Snöflingan. Det är inte en fråga
              som finns med i interpellationssvaret. Jag anser att jag inte
              har någonting att dölja när det gäller vårt samarbete med ryska
              militärer. Lika lite finns det någonting att dölja när det gäller
              på vilket sätt vi har kontakter med Israel. Men nu är inte Rysslandsfrågan
              uppe i dag.
            </seg>
            <seg n="18dd31b1">
              Jag tycker att det är en obehaglig insinuation att diskutera
              att Sverige skulle vilja ifrågasätta och kränka folkrätt i vårt
              sätt att hantera våra frågor på försvarsområdet. Det är helt fel,
              i den delen har regeringen en bestämd hållning som även gäller
              för mig som försvarsminister.
            </seg>
            <seg n="82b77fe7">
              Det finns alltså praktiska skäl till att vi på vissa områden
              har samarbete med Israel. Vi har inte ett besöksutbyte, besök
              på högre militär nivå har inte ägt rum sedan konflikterna tornade
              upp sig ytterligare efter en period som, som man bedömde, skulle
              ge en mer fredlig utveckling i regionen. Det är det jag har sagt.
            </seg>
            <seg n="c9d9696d">
              Jag har aldrig fördolt att vi har ett par produkter i vårt svenska
              försvarssystem som är israeliska. De är inhandlade, de finns där
              därför att man har gjort prövningen att det är den teknik vi behöver.
              Därför har vi naturligtvis också ett visst samarbete i fråga om
              just de komponenterna. Det är det som också kan föranleda en del
              av besöken. Det är väldigt överdrivet att kalla det för skytteltrafik.
              Alla dessa är till för att motivera de investeringar och det kunskapssökande
              som vi behöver av försvarsskäl i Sverige.
            </seg>
            <seg n="b83b0f61">
              När det gäller provningen av UAV var det inte någon militärteknisk
              provning, utan man skulle göra en operativ demonstration tillsammans
              med Försvarets materielverk och Luftfartsverket. Kan man använda
              UAV när man samtidigt har annan flygverksamhet? Vad är det för
              säkerhetsproblem och annat? Eftersom vi inte hade en sådan farkost
              fick man från Frankrike låna en farkost som hade en israelisk
              bärare. Det var den teknik som fanns att tillgå. Det handlade
              alltså om luftvärdigheten. Kan vi använda oss av UAV när det samtidigt
              pågår annan trafik? Det var en säkerhetsfråga om det där över
              huvud taget var något att ägna sig åt.
            </seg>
            <seg n="8d4ca80d">
              Sedan kommer frågan varför vi ska behöva lära oss om lågintensiv
              konflikthantering. Jag vill bara ta ett enda exempel. Jag besökte
              Kosovo våren 2003 efter det att situationen hade varit oerhört
              allvarlig för befolkningen i några av de serbiska enklaverna men
              som också hade utsatt vår trupp för allvarliga moment. Då framfördes
              mycket starka krav på att vi för försvarets insatser, internationella
              insatser och fredsfrämjande insatser skulle införskaffa sådana
              här vapen som är icke-dödliga för att kunna använda dem i liknande
              situationer.
            </seg>
            <seg n="4799fcc8">
              Jag tycker att man innan man för in den typen av vapen i Sverige
              ska ha väldigt god kunskap om effekterna, kanske också på platser
              där Sverige är emot hur de används, så att man ser avigsidorna
              med ett system innan det införs.
            </seg>
          </u>
          <note type="speaker" n="01eb5eba">
            Anf. 27 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-1" n="3b0374b1">
            <seg n="7e96bcdd">
              Fru talman! Jag vill varken vara obehaglig eller insinuera något.
              Jag tror heller inte att jag på något sätt insinuerade att Sverige
              bröt mot folkrätten som land. Däremot var jag tydlig med att det
              kan ha varit militärer på svenskt territorium, i Sverige, som
              har brutit mot folkrätten, i den övning som har gjorts med den
              ryska militären. Det är inget speciellt märkligt påstående eftersom
              även den officiella svenska linjen är att det har begåtts folkrättsbrott
              i konflikten med Tjetjenien och att de har begåtts av ryska militärer.
              Om det då har varit en militär i Sverige som varit väldigt aktiv
              i Tjetjenien är det väl rätt troligt att han också har begått
              brott mot folkrätten och de mänskliga rättigheterna.
            </seg>
            <seg n="14297eb8">
              Det här ligger lite utanför interpellationen, men det är ändå
              intressant, därför att det handlar just om frågan hur Sverige
              har två linjer i flera utrikespolitiska sammanhang: en officiell
              linje, där vi fördömer brott mot folkrätten och de mänskliga rättigheterna,
              och samtidigt också ett omfattande samarbete med just de stater
              som bryter mot folkrätten och de mänskliga rättigheterna. Gemensam
              militärövning med Ryssland är ett exempel, och omfattande militär
              handel med Israel är ett annat.
            </seg>
            <seg n="7f153d78">
              Det är en ganska märklig politik att säga att vi inte kan sälja
              vapen till det här landet. Det här landet Israel använder vapnen
              på ett sätt som vi inte accepterar. Det är inblandat i en konflikt.
              Därför vägrar vi sälja vapen till det. Men vi köper vapen därifrån.
            </seg>
            <seg n="7cd8f0d2">
              När man argumenterar för den svenska vapenexporten de som brukar
              göra det brukar det vara just mot bakgrund av att vi måste sälja
              vapen för att kunna upprätthålla ett starkt försvar i Sverige.
              Logiken måste ju då ge att den man köper vapen ifrån, ja, för
              den stöder man också uppbyggnaden av en stark militär verksamhet.
              När vi köper vapen från den israeliska militärindustrin så stöder
              vi den israeliska militärindustrin. Det skulle jag önska att vi
              slutade göra.
            </seg>
            <seg n="69c1740a">
              Den här interpellationen väcktes därför att försvarsministern
              hade sagt i riksdagen att samarbetet med Israel är varken omfattande
              eller intensivt. Jag konstaterar att vi kvarstår i olika uppfattningar
              om vad som är omfattande och vad som är intensivt.
            </seg>
            <seg n="d06fa433">
              Jag har två frågor kvar. Den första rör den militärattaché som
              finns i Tel Aviv. I militär- och försvarsattachéers verksamhet
              ingår normalt att man hjälper till vid militärsamarbete och vid
              handel med vapen och militärt materiel. I försvarsministerns svar
              till mig säger hon att skälet till beslutet att placera en försvarsattaché
              i Tel Aviv är kopplat till den del av den säkerhetspolitiska omvärldsbevakningen
              som kräver militär kompetens inte till materielsamarbete. Ska
              jag tolka det som att försvarsattachén i Tel Aviv inte hjälper
              till och inte används när Sverige köper vapen av Israel? Det vore
              i så fall ett gott besked, för det skulle visa att utnämningen
              av en attaché i Tel Aviv inte beror på planer på att få ytterligare
              ett militärt samarbete med Israel.
            </seg>
            <seg n="fa5b8b23">
              Den andra frågan rör den konferens som Leni Björklund också tog
              upp i sitt svar. Vi talar alltså om en konferens där det på programmet
              står om hur man bäst kan träffa en motståndare, en ockuperad,
              en demonstrant, en civil orolig grupp eller en grupp personer
              som står i en olivlund och försöker försvara sina sista träd med
              less than lethal weapons med inte riktigt, men nästan dödliga
              vapen.
            </seg>
            <seg n="6de1216f">
              Om vi ska använda den typen av vapen, vilket jag starkt ifrågasätter,
              är det klart att vi ska lära oss hur de används men är Israel
              den bästa läraren? Nej, Leni Björklund antyder att det inte är
              så. Vi kanske ska träffa Israel just för att man använder vapnen
              på ett sätt vi inte vill att de ska användas på. Då föreslår jag
              att försvarsministern skickar svenska militärer till att träffa
              offren för de här vapnen snarare än till att träffa dem som använder
              dem.
            </seg>
          </u>
          <note type="speaker" n="5a3e1a3c">
            Anf. 28 Försvarsminister LENI BJÖRKLUND (s):
          </note>
          <u who="Q547534" xml:id="i-ca91cf2d8874e2a8-14" n="02c2721b">
            <seg n="30b1e0c3">
              Fru talman! Jag vill återigen säga att jag inte tycker att tiden
              eller interpellationen medger att vi tar upp den viktiga frågan
              om Sveriges samarbete på det militära området med Ryssland. Det
              är en viktig fråga i sig, men den ingår inte i den här frågan,
              och jag vill därför avstå från den nu, inte därför att jag inte
              tycker att jag har svar utan därför att jag tycker att det inte
              hör till dagens interpellation.
            </seg>
            <seg n="f9744cc6">
              Det är nog rätt, som Gustav Fridolin säger, att vi har olika
              uppfattning om vad som är ett omfattande samarbete. Det är inte
              ett omfattande samarbete med Israel i den bemärkelse som vi har
              det med andra länder. Vi har till följd av det inte heller något
              generellt samarbets- eller säkerhetsavtal med Israel. Sådant förekommer
              inte.
            </seg>
            <seg n="71521d0f">
              Däremot när det gäller militärattachén är det alldeles riktigt:
              Han är där därför att vi behöver kunskap om den här mycket viktiga
              regionen, inte bara för säkerheten i området utan för ett vidare
              område än så. I den rapport jag har fått framgår att han hittills
              inte har haft några som helst kontakter med industrin i samband
              med industribesök. Det hindrar inte, Gustav Fridolin, att jag
              inte skulle vilja säga att det aldrig skulle kunna komma att förekomma,
              därför att situationer kan förändra sig, men jag har förvissat
              mig om att några sådana kontakter hittills icke har förevarit.
              Han är fullt upptagen med det som är syftet med att vi har placerat
              en attaché i området. Inte minst de senaste dagarnas utveckling
              visar ju också att det är ett betydelsefullt område att ha ordentlig
              uppsikt över och kunskap om.
            </seg>
            <seg n="f4c46608">
              Den andra frågan handlar om konferensen om icke-dödliga vapen.
              Gustav Fridolin, det var ändå för mig en upplevelse jag gärna
              delar med mig när jag träffade mina soldater dina med som fanns
              i Kosovo efter upproret där våren 2003. De var väldigt upprörda
              över att Sverige inte har den här typen av vapen, som vi då kallar
              icke dödande men som heter less lethal , som vi alltså inte översätter
              med nästan dödliga. Dessa vapen innebär ändå att man försätter
              en människa ur position att göra någonting. Soldaterna ansåg att
              dessa vapen, med hänsyn till de fredsfrämjande uppdrag man sänds
              ut på, är en arsenal som skulle kompletteras i den svenska Försvarsmakten.
            </seg>
            <seg n="b3a2ecbe">
              Innan man inför en sådan teknik och sådan materiel, vilket kanske
              är nödvändigt med tanke på uppgifterna, måste man ändå skaffa
              sig ordentlig kunskap om hur de kan användas och vilket resultat
              man får i länder som använder dem. Men vi har ju inte infört dem
              därför att vi anser att de är riskabla. Det är därför det är viktigt
              att titta på länder som använder dem. Det betyder inte att vi
              sympatiserar med dem och deras sätt att använda vapnen. Vi gör
              det också för att se: Hur tänker de? Hur bedömer de riskerna?
            </seg>
            <seg n="421d7185">
              Vi vet ju att de här vapnen är riskabla och farliga. Då är det,
              tycker jag, inte orimligt att Försvarsmakten också försöker skaffa
              sig ordentlig kunskap i beslutsunderlaget för att se om man verkligen
              ska rekommendera att detta ska ingå när vi sänder svensk trupp
              utomlands.
            </seg>
          </u>
          <note type="speaker" n="ae1f4b01">
            Anf. 29 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-2" n="3b0374b1">
            <seg n="7a2ddf24">
              Fru talman! Koherens! Koherens är det ord som kommit att dominera
              utvecklingen av den nya politik för global utveckling som Sverige
              ska stå för i till exempel biståndspolitiken. Tanken är att det
              man gör på ett område också ska stämma överens med det man gör
              på ett annat politikområde. Man ska hjälpa ett land att bygga
              upp demokrati, men man kan kanske inte samtidigt sälja vapen till
              det landet om det försvårar utvecklingen till en demokrati. Man
              ska hela tiden tänka på att de olika politiska handlingar man
              gör ska stämma överens.
            </seg>
            <seg n="c34ec9d0">
              Det är mot bakgrund av just min tro på koherens som jag har väckt
              den här interpellationen och den här debatten.
            </seg>
            <seg n="3cd38b64">
              Jag tror att om vi ska bli lyssnade på när vi kommer med kritik
              mot folkrättsbrotten och mot brott mot de mänskliga rättigheterna
              måste vi också i praktisk handling visa att vi inte stöder den
              typen av brottslighet. När vi importerar vapen från länder som
              systematiskt bryter mot folkrätten och de mänskliga rättigheterna
              blir det ett indirekt stöd till det landet och till det krigsmaskineri
              som utför dessa brott. När vi deltar i konferenser som handlar
              om hur man ska använda nästan dödliga vapen mot palestinier det
              var ju det som konferensen i Israel handlade om blir det en signal
              om att vi accepterar den typen av krigföring.
            </seg>
            <seg n="dbbbd245">
              Jag kan förstå om sådana vapen behövs i det svenska arbetet internationellt,
              även om jag förstås måste studera frågan vidare. Jag kan också
              förstå att vi behöver utbildning kring det, men jag tycker inte
              att den utbildningen ska komma från ett land som konsekvent använder
              vapnen mot fredliga demonstranter. Självklart gäller det inte
              endast dem, men jag har själv stått för att ta ett exempel från
              verkligheten i en fredlig demonstration som blivit beskjuten med
              dessa nästan dödliga vapen. Jag har vänner i fredsrörelsen som
              blivit beskjutna med sådana vapnen. Att Sverige deltar i den typen
              av konferenser kommer av israelerna att tolkas som ett stöd för
              deras krigföring. Därför tycker jag att det är olämpligt. Koherens!
            </seg>
          </u>
          <note type="speaker" n="9b7cbbc3">
            Anf. 30 Försvarsminister LENI BJÖRKLUND (s):
          </note>
          <u who="Q547534" xml:id="i-ca91cf2d8874e2a8-15" n="02c2721b">
            <seg n="8f0d5fda">
              Fru talman! På en punkt är Gustav Fridolin och jag alldeles överens,
              nämligen att ledtråden med koherens är en viktig del av vår politik
              för att på sikt skapa bättre livsförhållanden för oss också i
              det här landet just med tanke på hur vi arbetar internationellt.
              Försvarsområdet är en del av det.
            </seg>
            <seg n="793d1252">
              En försvarsminister har emellertid att även väga in vad vi behöver
              i form av särskilda insatser för vår egen kompetens och vårt eget
              försvar. Då blir det ibland en konflikt med koherensprincipen.
              Anledningen till att jag inte har ansvaret för vapenexportfrågorna
              är just att jag av försvarsskäl kan ha ett intresse av att driva
              ett samarbete och en kontakt. Det måste då vägas ihop till en
              större helhet. Det finns alltså restriktioner när det gäller hur
              Sverige kan uppträda på materielsidan. Däremot har Sverige inte
              valt att ha en reglering av import av försvarsmateriel.
            </seg>
            <seg n="209fb359">
              Om det gör Gustav Fridolin lite lugnare kan jag säga att hans
              interpellation liksom andra frågor innebär att frågan om vad som
              vore bra ständigt är levande för mig. Sverige har dock inte valt
              att isolera ställen som vi är kritiska mot. Vi har sagt att när
              det finns en internationell bojkott, eller ett beslut om det,
              då ska vi naturligtvis inte sälja vapen.
            </seg>
            <seg n="ded1f2f6">
              Det här är en fråga där man ständigt blir prövad, och jag vet
              inte var den till slut landar. Utredningen om försvarsmaterielexport
              bereds just nu i Regeringskansliet. Det är en svår avvägning eftersom
              inte heller isolering alltid är vägen till lösning för de människor
              som ytterst är utsatta.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="a0b07c70">
            5 § Svar på interpellation 2005/06:186 om förhållandena på Migrationsverket
          </note>
          <note type="speaker" n="8c5f16d9">
            Anf. 31 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-0" n="82e9b81b">
            <seg n="760dea13">
              Fru talman! Anne-Marie Ekström har ställt frågor till mig om
              vilka åtgärder jag avser att vidta för att följa upp verksamheten
              vid Migrationsverket.
            </seg>
            <seg n="63253b48">
              Migrationsverkets beslut får stora konsekvenser för enskilda
              människor, och höga krav måste ställas på professionalism och
              yrkesetik i verkets arbete. Myndighetens verksamhet måste bedrivas
              på ett rättssäkert sätt, och asylsökande ska få ett humant och
              korrekt mottagande. Genom den nya utlänningslagen sker en rad
              förbättringar av asylprocessen.
            </seg>
            <seg n="653b25a1">
              Anne-Marie Ekström tar i sin interpellation upp några enskilda
              händelser på Migrationsverket som det rapporterats om i massmedier.
              Min bild är att händelserna inte är karakteristiska för myndighetens
              verksamhet. Migrationsverket har ca 3 000 anställda. Generellt
              är verkets personal mycket medveten om det ansvar myndighetsutövning
              innebär, och deras arbete präglas av humanitet och respekt för
              enskilda.
            </seg>
            <seg n="2ba79065">
              Migrationsverkets anställda har ett mycket svårt uppdrag. För
              att klara detta på ett så bra sätt som möjligt behöver personalen
              stöd och vägledning. Det är också nödvändigt med en kontinuerlig
              diskussion inom verket om förhållningssätt och etiska frågeställningar.
            </seg>
            <seg n="ffd056cf">
              Regeringen fattade redan i december förra året beslut om att
              inrätta ett etiskt råd hos Migrationsverket. Beslutet innebar
              att det etiska råd som redan fanns inom verket, som tillkommit
              på myndighetens eget initiativ, fick en stärkt ställning och en
              tydligare roll. Ett etiskt råd bör kunna vara ett reellt stöd
              när det gäller att konkretisera etiska värden i det dagliga arbetet.
            </seg>
            <seg n="94efb586">
              Jag välkomnar vidare att Migrationsverket nu vidtagit ytterligare
              åtgärder, både för att utreda de aktuella händelserna och för
              att stärka arbetet med etik och bemötande inom myndigheten. Ett
              åtgärdsprogram har initierats som bland annat innebär att en sökandeombudsman
              med uppgift att ta till vara de sökandes intressen inrättats,
              att myndighetsutövningen vid verkets samtliga mottagningsenheter
              ses över och att större vikt ska läggas på frågor om bemötande
              och etik i verkets interna utbildningsprogram.
            </seg>
            <seg n="aa9322a8">
              Regeringen följer kontinuerligt Migrationsverkets verksamhet.
              Det sker exempelvis genom verkets rapportering till regeringen
              och genom en kontinuerlig myndighetsdialog. Som jag tidigare uttalat
              avser jag nu att noggrant följa Migrationsverkets fortsatta arbete
              i här aktuella avseenden och försäkra mig om att de åtgärder som
              vidtas ger effekt. Regeringen har i linje med detta, så sent som
              nu i veckan, uppdragit åt Migrationsverket att redovisa resultatet
              av det åtgärdsprogram som jag tidigare nämnt.
            </seg>
            <seg n="3be89c55">
              Angående Migrationsverkets åldersbestämningar har jag fått information
              om att verket har utarbetat ett förslag till nya riktlinjer för
              åldersbedömningar. Verket samråder nu med Socialstyrelsen om förslaget
              eftersom man vill få tillgång till expertkunskap innan ett beslut
              om riktlinjerna fattas.
            </seg>
          </u>
          <note type="speaker" n="e3c4398e">
            Anf. 32 ANNE-MARIE EKSTRÖM (fp):
          </note>
          <u who="Q4768084" xml:id="i-657f731105d6e590-0" n="0955bb82">
            <seg n="a8bc1e58">
              Fru talman! Jag tackar ministern för svaret, men jag är inte
              nöjd.
            </seg>
            <seg n="bc395ec0">
              Den senaste tiden har Migrationsverket mer än vanligt hamnat
              i fokus i debatten genom ett antal händelser av olika karaktär.
              I somras uppdagades att en handläggare ägnat halva arbetstiden
              till att porrsurfa, strax före jul visade det sig att personal
              på Migrationsverket firat avvisningar med tårta och champagne,
              och innan den värsta uppståndelsen hunnit lägga sig kom rapporter
              om asylsökande som behandlats på ett mycket ovärdigt sätt en blind
              man blev illa bemött, och en liten sjuk pojke med blödande mun
              fick inte ens hjälp till varma kläder mitt i vintern. Nu senast
              har det visat sig att Migrationsverket inhyst asylsökande i hus
              som blivit utdömda av Hyresgästföreningen. Det var rent livsfarligt
              att bo där, med elledningar som låg lösa.
            </seg>
            <seg n="bfc29c7b">
              Fru talman! Det som är skrämmande och verkligen gör mig bekymrad
              är att dessa händelser inte utspelat sig på en och samma ort.
              Tvärtom har de varit utspridda över hela landet. I Migrationsverkets
              policydokument, Den sökande i centrum , står bland annat att man
              ska visa respekt för varje enskild individ och att man ska stödja
              den sökande. Hur mycket har man stött den sökande, och var finns
              respekten, när personalen firar avvisningar med tårta och champagne?
              Det är dock välkommet att Migrationsverket nu tagit tag i frågan
              och att ministern kommer att följa utvecklingen.
            </seg>
            <seg n="e07ca807">
              Hur har det då kunnat uppstå sådana missförhållanden? Självklart
              har Migrationsverkets ledning, både den tidigare och den nuvarande,
              ett stort ansvar. Det yttersta ansvaret för situationen på Migrationsverket
              har emellertid migrationsministern och regeringen, både när det
              gäller att sätta de ekonomiska ramarna och ramarna för själva
              asylpolitiken.
            </seg>
            <seg n="d7482803">
              Fru talman! Migrationsverkets personal har ett tufft arbete med
              att genomföra regeringens alltmer hårdnande asylpolitik, som innebär
              att allt färre får stanna. Misstänkliggörande uttalanden från
              ministrar sprider sig också ned i organisationen, till exempel
              Jan O Karlssons uttalande om kriminella ryssar och ministerns
              eget uttalande om att det skulle vara en humanitär katastrof om
              alla apatiska barn fick stanna.
            </seg>
            <seg n="f5205d11">
              Fru talman! Anslagen varierar år från år. Personal sägs upp och
              ny kommer till. Samtidigt som personalen ska handlägga ärenden
              som är livsavgörande för människor lever man under ständiga omorganisationer.
              Vi har hört en siffra om tre omorganisationer på två och ett halvt
              år. Självklart påverkar detta kvaliteten på verksamheten och kompetensen
              hos personalen. Riksrevisionen uppmärksammar också problemet i
              sin rapport år 2004. I sin januariprognos har Migrationsverket
              sagt att det saknas närmare 1 miljard kronor. Konsekvenserna är
              att man kan behöva säga upp halva personalen, vilket får förödande
              följder för de asylsökande.
            </seg>
            <seg n="fa62e526">
              För mig är det helt ofattbart hur Migrationsverket ska kunna
              komma till rätta med attitydproblemen utan att åsidosätta rättssäkerheten,
              samtidigt som resurserna kanske måste minskas drastiskt. Jag vill
              fråga migrationsministern vad hon tänker göra åt detta.
            </seg>
          </u>
          <note type="speaker" n="c38a78dd">
            Anf. 33 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-1" n="82e9b81b">
            <seg n="b3411065">
              Fru talman! Det var mycket som Anne-Marie Ekström tog upp, så
              det är svårt att veta exakt vad hennes fråga syftar på.
            </seg>
            <seg n="34fcec66">
              Först och främst vill jag säga och det har jag uttalat tidigare
              att det naturligtvis inte är acceptabelt att man firar enskilda
              avvisningar med champagne. Det har jag uttalat väldigt tydligt.
              Det har generaldirektören på Migrationsverket uttalat tydligt,
              och det har också facket på Migrationsverket gjort.
            </seg>
            <seg n="752474ec">
              De människor som kommer till Sverige och söker asyl ska naturligtvis
              behandlas med respekt och få ett bra mottagande. Den som har fått
              ett avvisningsbeslut ska få stöd i sitt återvändande. Det är Migrationsverkets
              uppgift, och det är naturligtvis ett svårt uppdrag. Därför är
              det också viktigt att man hela tiden håller diskussionen om bemötande
              vid liv. Man måste kunna möta en asylsökande med respekt även
              om man är trött eller har mycket att göra. För att klara det varje
              dag krävs mycket stöd, och det var också skälet till att regeringen
              ändrade i Migrationsverkets instruktion och tillsatte ett etiskt
              råd.
            </seg>
            <seg n="a078e06b">
              Anne-Marie Ekström säger att en hårdnande asylpolitik är orsaken
              till allt detta. Det har Anne-Marie Ekström upprepat så många
              gånger att det verkar ha blivit en sanning för henne. Men vad
              är det som har hårdnat?
            </seg>
            <seg n="ec4cfc69">
              Jag skulle vilja berätta något om vad vi har gjort de senaste
              åren. Vi kommer nu att genomföra den största reformen i svensk
              rättshistoria, som kammarrätten uttryckte det. Vi kommer nu att
              lägga ned Utlänningsnämnden och föra över ärendena till allmänna
              förvaltningsdomstolar. Samtidigt införs en ny utlänningslag där
              vi utvidgar flyktingbegreppet så att det också omfattar människor
              som förföljs på grund av sitt kön och sin sexuella läggning. Vi
              utvidgar också själva skyddsgrunderna så att skyddet omfattar
              också människor som kommer från länder där det kanske inte finns
              direkt förföljelse men där det är mycket svaga strukturer för
              skydd av människor.
            </seg>
            <seg n="8a06f0ff">
              Vi har under lång tid arbetat med att förstärka skyddet för ensamkommande
              barn, och vi genomför nu att kommunerna kommer att ta över mottagandet
              av de ensamma barnen. Vi renodlar uppgifterna mellan kommunerna
              och Migrationsverket så att Migrationsverket ska ansvara för utredningar
              och beslut av asylärenden och kommunerna ska ansvara för mottagandet
              av asylsökande. Vi har under två års tid arbetat med att öppna
              upp processen också på Migrationsverket och se till att det underlag
              som Migrationsverket bygger på blir allmänt känt. Det är en lång
              rad reformer på det här området som inte går i linje med någon
              hårdnade flyktingpolitik.
            </seg>
            <seg n="82a28c3d">
              Dessutom kom den här veckan en utredning som visar att Sverige
              har den i särklass högsta bifallsfrekvensen när det gäller människor
              som kommer hit och söker asyl. Det måste finnas en balans i den
              kritik som riktas mot flyktingpolitiken.
            </seg>
          </u>
          <note type="speaker" n="60883ce6">
            Anf. 34 ANNE-MARIE EKSTRÖM (fp):
          </note>
          <u who="Q4768084" xml:id="i-657f731105d6e590-1" n="0955bb82">
            <seg n="a079c35c">
              Herr talman! Balans är viktigt. Jag tycker att det är bra att
              ministern vill följa upp vad som nu händer på Migrationsverket,
              och jag tycker att det är bra med den nya instans- och processordningen
              och den nya lagen.
            </seg>
            <seg n="5285cfaf">
              Men det jag talar om är vad som har hänt i det förgångna. Det
              har gjorts märkliga uttalanden, och det har inte alltid funnits
              en rättssäkerhet på Migrationsverket. Just på Migrationsverket
              är det mycket viktigt att det finns rättssäkerhet. Migrationsverket
              kommer att vara en viktig länk i kedjan i den framtida asylprocessen.
              Därför får det inte förekomma några konstigheter där. Det behövs
              för att man ska skapa förtroende för hela asylprocessen.
            </seg>
            <seg n="1a179733">
              Personalen har en ohållbar situation. Visst har det förts en
              hårdför asylpolitik i landet. Jag och Barbro Holmberg har haft
              många debatter där jag har fört fram olika skäl och exempel. Jag
              ska inte ta några exempel i dag, men det finns många exempel på
              att man har misslyckats i asylpolitiken. Varför finns det så många
              gömda människor i dag? Det måste ju vara något som är fel när
              man inte vågar återvända till sitt hemland.
            </seg>
            <seg n="07a542d2">
              Det är bra att Migrationsverket har tagit fram sexpunktsprogrammet.
              Men det räcker inte, och vi i Folkpartiet tycker att man kanske
              borde ha en lag liknande den som gäller för vård och omsorg, alltså
              en lex Maria eller en lex Sara, som innebär att en medarbetare
              som upptäcker att en kollega bryter mot de etiska reglerna ska
              anmäla detta. Precis som Barbro Holmberg säger i sitt svar vill
              de anställda ta avstånd från oetiska händelser. Genom en sådan
              lag skulle de få möjlighet att göra det.
            </seg>
            <seg n="2310f4f7">
              Men det är inte bara i attityder och mottagande som det finns
              brister på Migrationsverket utan också i själva handläggningen.
              Då kommer vi till frågan om åldersbestämning av ensamkommande
              barn. Visst har det gjorts en hel del för de ensamkommande barnen
              bara de får vara barn. Jag har ställt ett flertal frågor om detta
              till Barbro Holmberg. Sveriges Radios Ekoredaktion gjorde en undersökning
              där man konstaterade att man i de allra flesta fall inte följde
              Socialstyrelsens bestämmelser. Likafullt svarade Barbro Holmberg
              mig i mars förra året: Jag utgår därför från att Migrationsverket
              följer Socialstyrelsens rekommendationer när det gäller medicinsk
              åldersbestämning. Den här gången säger ministern: Nu har verket
              tagit fram riktlinjer, och man ska samråda med Socialstyrelsen.
              Kanske ministern redan första gången jag ställde frågan borde
              ha kontrollerat hur det verkligen låg till, nämligen att man inte
              följde bestämmelserna. Då hade kanske några av barnen fortfarande
              fått betraktas som barn och inte behövt bo bland vuxna och fått
              gå i skolan.
            </seg>
            <seg n="51b5e423">
              Och så kvarstår min övergripande fråga om de ekonomiska resurserna
              på Migrationsverket. Själva säger de att det saknas nästan 1 miljard.
              Hur ska man lösa de problemen?
            </seg>
          </u>
          <note type="speaker" n="7d503485">
            Anf. 35 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-2" n="82e9b81b">
            <seg n="fcc78f90">
              Herr talman! Det är glädjande att Anne-Marie Ekström tycker och
              säger att det som nu görs faktiskt är väldigt bra och att det
              vi nu talar om är det som har hänt i det förgångna. Det är det
              vi diskuterar.
            </seg>
            <seg n="8a25f8ce">
              Det har gjorts en väldig massa saker på det här området. Vi har
              ökat öppenheten och tillgängligheten på Migrationsverket och även
              i andra instanser genom att vi nu inför en domstolshantering på
              området.
            </seg>
            <seg n="694a1ee6">
              Låt oss återgå till personalen. Anne-Marie Ekström betonade att
              det är mitt ansvar vad som händer på Migrationsverket. Det tycker
              jag också. Jag har det yttersta politiska ansvaret, och jag vänder
              mig emot att man gör väldigt generaliserande uttalanden om personalen
              på Migrationsverket. Man har 3 000 anställda på Migrationsverket.
              När det gäller de händelser som vi nu läser om i medierna är min
              bild att detta inte är någonting som är generellt. Jag tycker
              inte heller att man utifrån enskilda händelser ska generalisera
              och säga att 3 000 människor gör ett dåligt jobb. Det vänder jag
              mig emot.
            </seg>
            <seg n="f216c24c">
              Sedan är ju Migrationsverkets uppdrag att ge stöd till människor
              som har fått ett avvisningsbeslut. Det är inte så att Migrationsverkets
              personal, som ska hjälpa människor att återvända, plötsligt kan
              ändra de beslut som finns, utan deras uppdrag är just att se till
              att människor återvänder. Det kan man göra på ett bättre sätt
              och ett sämre sätt, självklart, men det viktigaste är att säga
              att det inte är de som fattar besluten om att människor ska återvända.
              Detta kommer också att bli väldigt tydligt i framtiden när det
              är domstol som bestämmer att den här personen ska återvända. Det
              kan naturligtvis inte Migrationsverkets tjänstemän ändra på. Deras
              uppdrag är att människor ska återvända, och det ska man göra så
              bra som möjligt.
            </seg>
            <seg n="b9f98646">
              Jag tar gärna debatten, och jag tar gärna emot kritik. Men jag
              blir faktiskt väldigt upprörd när man generaliserar och dömer
              ut en hel myndighets verksamhet på några enstaka händelser.
            </seg>
            <seg n="6641b3c2">
              Jag menar också att väldigt mycket har gjorts på Migrationsverket
              under de senaste åren. Man har ökat öppenheten, och man har tagit
              emot väldigt många människor för att visa hur man arbetar. Jag
              skulle önska att Anne-Marie Ekström faktiskt gjorde besök på Migrationsverkets
              olika enheter och diskuterade med personalen de olika svårigheter
              som personalen möter.
            </seg>
            <seg n="83c4f837">
              Återigen: Det är ett svårt uppdrag, och jag tror också att Migrationsverket
              behöver stöd för att kunna klara det på bästa sätt. Man behöver
              stöd av sina uppdragsgivare: regering och riksdag. Det Migrationsverkets
              personal utför är nämligen ett demokratiskt uppdrag.
            </seg>
          </u>
          <note type="speaker" n="dca9ab23">
            Anf. 36 ANNE-MARIE EKSTRÖM (fp):
          </note>
          <u who="Q4768084" xml:id="i-657f731105d6e590-2" n="0955bb82">
            <seg n="dd8f25aa">
              Herr talman! Den här debatten om Migrationsverket kommer säkert
              att fortsätta. Det är en väldigt viktig länk i kedjan när det
              gäller asylprocessen. För att alla ska kunna ha förtroende för
              hela asylprocessen måste det också fungera på Migrationsverket.
            </seg>
            <seg n="c1778b95">
              Jag kan tala om för Barbro Holmberg att jag har besökt ett antal
              enheter på Migrationsverket.
            </seg>
            <seg n="e37baf0c">
              Visst, detta gäller inte alla, men det gäller en hel del. Och
              som jag sade till migrationsministern: Är det rimligt att ha tre
              omorganisationer på två och ett halvt år med personal som kommer
              och går och ständiga ändringar i anslagen? Och jag har fortfarande
              inte fått svar på hur det kommer att gå i framtiden när det gäller
              Migrationsverkets prognos där man säger att man saknar närmare
              1 miljard och kanske måste säga upp halva personalen.
            </seg>
            <seg n="ac4e0856">
              Jag har pratat med många människor som jobbar och har jobbat
              på Migrationsverket. Många tycker att det är jobbigt. Det har
              varit en jobbig period med så många omorganisationer.
            </seg>
            <seg n="7b661214">
              Som jag framförde i mitt förra anförande har vi dock ett förslag,
              eftersom vi inte tror att alla beter sig på det oacceptabla sätt
              som en del har gjort, om en möjlighet till något liknande som
              finns inom vården med lex Sarah och lex Maria, det vill säga att
              man ska kunna tala om ifall någon beter sig på ett oetiskt sätt.
            </seg>
          </u>
          <note type="speaker" n="17e62b86">
            Anf. 37 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-3" n="82e9b81b">
            <seg n="fea04f96">
              Herr talman! Nu säger Anne-Marie Ekström att inte alla beter
              sig så här på Migrationsverket men en hel del. Jag vänder mig
              fortfarande mot den typen av uttalanden. Vi har sett händelser,
              men vi vet också att verket arbetar oerhört intensivt med bemötandefrågor.
              Man får nu också stöd genom det etiska rådet, och man har ett
              sexpunktsprogram som man arbetar väldigt hårt med för att ge personalen
              det stöd som den behöver.
            </seg>
            <seg n="37929cf3">
              När det sedan gäller Migrationsverkets ekonomi har vi fått in
              en prognos. Det är någonting som ingår i vårens budgetarbete självklart.
              Vi har under den senaste tiden sett att antalet asylsökande har
              minskat. År 2002 hade vi, om jag inte missminner mig, 33 000 asylsökande.
              Sedan har det gått ned till 23 000, och förra året var det ungefär
              17 000. Självklart blir då kostymen vad gäller asylsökande för
              stor och måste minska, och det måste göras på ett så bra sätt
              som möjligt. Detta tittar vi naturligtvis på.
            </seg>
            <seg n="d940aa56">
              Sedan tror jag att både jag och Anne-Marie Ekström också själva
              kan påverka Migrationsverkets ekonomi. Vi har i dag ungefär 4
              000 människor i Migrationsverkets mottagningssystem med uppehållstillstånd,
              som alltså inte kommer ut i våra kommuner. Där tror jag att vi
              kan arbeta mycket för att se till att kommunerna faktiskt tar
              emot de asylsökande som har fått ett bifall av Migrationsverket
              eller Utlänningsnämnden.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="f911e032">
            6 § Svar på interpellation 2005/06:171 om asylsökande från Azerbajdzjan
          </note>
          <note type="speaker" n="3868dcf8">
            Anf. 38 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-4" n="82e9b81b">
            <seg n="5f3ffde5">
              Herr talman! Gustav Fridolin har frågat mig vilka åtgärder jag
              avser att vidta för att den senaste utvecklingen i Azerbajdzjan
              blir känd för utlänningsmyndigheterna och avspeglas i besluten
              om uppehållstillstånd. Vidare har han frågat mig vilka åtgärder
              jag avser att vidta för att säkerställa att den som flyr undan
              förföljelse får rätt till skydd i Sverige. Gustav Fridolin har
              även frågat mig på vilket sätt jag vid besöket i Azerbajdzjan
              framförde den svenska synen på mänskliga rättigheter. Avslutningsvis
              har Gustav Fridolin frågat mig vad som var avsikten med min resa
              till Azerbajdzjan.
            </seg>
            <seg n="5263f9e4">
              Den sociala och ekonomiska situationen för större delen av befolkningen
              i Azerbajdzjan är svår, särskilt för internflyktingarna. Av befolkningen
              beräknas 42 % leva på eller under fattigdomsgränsen. Omställningen
              från planekonomi till marknadsekonomi har gått trögt. Brist på
              demokrati och insyn i myndigheternas förehavanden samt korruption
              är problem som genomsyrar hela samhället.
            </seg>
            <seg n="b29a3786">
              Behoven av att utveckla demokratins funktionssätt är således
              stora, precis som behovet av åtgärder för att stärka respekten
              för mänskliga rättigheter. Dock utgör den allmänna politiska och
              ekonomiska situationen i Azerbajdzjan i dag inte i sig något asylskäl.
              Bedömningen av asylsökande från Azerbajdzjan liksom från andra
              länder görs individuellt. De personer som har asylskäl och som
              skulle riskera förföljelse vid ett återvändande till Azerbajdzjan
              ska beviljas uppehållstillstånd.
            </seg>
            <seg n="3e02162c">
              Det är av stor vikt att de asylutredningar som görs är detaljerade
              och noggranna för att de ska kunna ligga till grund för individuella
              bedömningar av sökandenas skyddsbehov. Migrationsverket och Utlänningsnämnden
              inhämtar kontinuerligt detaljerad och aktuell kunskap om förhållandena
              i Azerbajdzjan.
            </seg>
            <seg n="50e60d77">
              Alla asylsökande får sin sak prövad gentemot de kriterier för
              flyktingskap som slås fast i Genèvekonventionen och som framgår
              av den svenska utlänningslagen. Skyddsbehov som inte omfattas
              av Genèvekonventionens regler men som har sin grund i andra konventioner,
              som till exempel Europakonventionen om de mänskliga rättigheterna
              och FN:s tortyrkonvention, prövas också enligt utlänningslagen.
              Alla asylsökande har möjlighet att få sin sak prövad av två instanser.
              En individuell bedömning görs av asylskäl och humanitära skäl.
              Detta gäller oberoende av medborgarskap.
            </seg>
            <seg n="1e699612">
              När det gäller Gustav Fridolins fråga på vilket sätt jag i Azerbajdzjan
              framförde den svenska synen på mänskliga rättigheter vill jag
              säga följande. I det internationella samarbetet om asyl- och migrationsfrågor
              uppmärksammar Sverige situationen för de mänskliga rättigheterna
              i enskilda länder. Sedan januari 2001 är Azerbajdzjan medlem av
              Europarådet, och i april 2002 ratificerade Azerbajdzjan Europakonventionen
              om de mänskliga rättigheterna och de grundläggande friheterna.
              Azerbajdzjan har liksom alla andra länder ett ansvar för att dess
              åtaganden när det gäller mänskliga rättigheter omsätts i nationell
              lagstiftning. Så har också skett, men tillämpningen av lagstiftningen
              är långtifrån tillfredsställande. Vid mitt besök i Azerbajdzjan
              framhöll jag vikten av att utveckla ett rättssamhälle där rättssäkerhet
              och lika rättigheter gäller oavsett medborgarskap eller etnicitet.
              Ett viktigt led i strävan mot detta är uppbyggnad av det asyl-
              och migrationspolitiska rättssystemet.
            </seg>
            <seg n="514b6430">
              Avslutningsvis vill jag säga att det huvudsakliga syftet med
              besöket i Azerbajdzjan var att, med utgångspunkt i frågeställningen
              vad som driver människor på flykt, få en bild av den allmänna
              situationen i landet, liksom av situationen för det stora antalet
              internflyktingar. Jag ville också få en uppfattning om vilka insatser
              som regeringen i landet liksom UNHCR och andra internationella
              aktörer gör i olika avseenden.
            </seg>
          </u>
          <note type="speaker" n="dbe8eab8">
            Anf. 39 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-3" n="3b0374b1">
            <seg n="61398458">
              Herr talman! Omkring 3 % av dem som sökte asyl mellan åren 1994
              och 2003 bedömdes av svenska myndigheter möta kraven för flyktingstatus
              enligt Genèvekonventionen. Lejonparten av dessa 3 % var under
              de tidigare åren. Det har successivt blivit allt färre som har
              kommit att bedömas som flyktingar av de svenska utlänningsmyndigheterna.
              Man ligger i dag något under 1 %.
            </seg>
            <seg n="be6db62e">
              Det är lite märkligt, för i andra EU-länder bedöms betydligt
              fler personer vara flyktingar. I EU:s 25 medlemsländer beviljades
              under den här perioden i genomsnitt 14 % av de sökande flyktingstatus.
              Det är ungefär samma grupper av flyktingar som kommer till Sverige
              som kommer till de andra EU-länderna runtom Sverige, ändå bedöms
              så väldigt få av de svenska utlänningsmyndigheterna som flyktingar.
            </seg>
            <seg n="7a6aed0e">
              Detta syns inte bara i statistiken. Det syns också bland de människor
              som vi som arbetar med flyktingpolitik och flyktinglagstiftning
              möter. En av de människor som jag har mött, som jag vill ta upp
              som exempel på den ganska märkliga skillnaden mellan svensk flyktingpolitik
              och annan flyktingpolitik i Europa, är Namik Abbasov.
            </seg>
            <seg n="e46eef52">
              Namik Abbasov är en medborgare från Azerbajdzjan. Han flydde
              från Azerbajdzjan på grund av att han som politiskt oppositionell
              i landet riskerade förföljelse och riskerade att utsättas för
              de övergrepp mot de mänskliga rättigheterna som också migrationsministern
              i sitt svar till mig medger finns i Azerbajdzjan.
            </seg>
            <seg n="dc423e5d">
              När han kom till Sverige var han med och författade en skrift,
              The Regime the Post-Soviet Reality . Den skriften presenterades
              på flera seminarier i Sverige. När han här i Sverige presenterade
              skriften fanns det en risk att personer med anknytning till regimen
              i Azerbajdzjan på olika sätt skulle komma att trakassera honom
              eller vara farliga för honom. Den här risken var så stor att svenska
              polismyndigheter såg till att på olika sätt ge honom beskydd vid
              möten han hade i Sverige.
            </seg>
            <seg n="64bcf7cb">
              Här, för att använda utlänningslagstiftningens språk, hyste han
              alltså välgrundad fruktan för förföljelse inom landet. Ändå fattade
              myndigheterna ett avslagsbeslut för Namik Abbasov. Han var inte
              att betrakta som flykting. Han skulle inte ens få stanna i Sverige
              utan skulle avvisas till Azerbajdzjan.
            </seg>
            <seg n="18b46091">
              I Sverige fanns det alltså risk för förföljelse, men i Azerbajdzjan
              fanns det för samma person inte risk för förföljelse. Den azeriska
              regimen skulle möjligen kunna få tag på honom här men inte i Azerbajdzjan.
              Logiken är hårresande.
            </seg>
            <seg n="cab6ed8f">
              Sverige har en alltför hård bedömning av vilka som betraktas
              som flyktingar, herr talman. Situationen i Azerbajdzjan är väldigt
              svår, speciellt för etniska minoriteter, för internflyktingar
              och politiskt oppositionella. De mänskliga rättigheterna kränks,
              och man når inte på något sätt upp till Europarådets konventioner.
              Man kan hoppas på en framtida utveckling som är bättre, men man
              är inte där än. Därför bör många av de människor som kommit hit
              få en möjlighet att stanna.
            </seg>
            <seg n="32c593a2">
              Det var mot den bakgrunden jag skrev den här interpellationen
              till Barbro Holmberg, för att slå vakt om artikel 14 i Genèvekonventionen,
              att den som löper risk för förföljelse också ska kunna få en fristad
              från denna.
            </seg>
            <seg n="de87cbb1">
              Det ger så klart ett hopp när Barbro Holmberg säger att hon åkte
              till Azerbajdzjan för att informera sig om situationen, ett hopp
              om att hon såg hur det ser ut där och därmed också gör tydligt
              för de svenska utlänningsmyndigheterna att den svenska lagstiftningen
              ger möjlighet till fristad från förföljelse för den som flyr från
              sådan.
            </seg>
            <seg n="f86955ce">
              Men rädslan som finns i det hoppet är att det fanns ett annat
              syfte med resan också, att syftet på något sätt var en del av
              att teckna avtal eller skaffa möjligheter för Azerbajdzjan att
              ta tillbaka personer som avvisas ur Sverige till en osäker framtid
              i Azerbajdzjan. Jag skulle därför vilja fråga migrationsministern
              om det på något sätt under resan till Azerbajdzjan diskuterades
              återtagande av flyktingar eller diskuterades avtal om återtagande
              av flyktingar.
            </seg>
          </u>
          <note type="speaker" n="d826501b">
            Anf. 40 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-5" n="82e9b81b">
            <seg n="64016735">
              Herr talman! Jag tror att Gustav Fridolin och jag är överens
              om väldigt mycket. Vi är överens om att människor som är förföljda
              och hyser välgrundad fruktan för förföljelse ska få en fristad
              i Sverige. Så ser också den svenska lagstiftningen ut.
            </seg>
            <seg n="40bc7bc0">
              Jag tror också att vi är överens om bilden av Azerbajdzjan och
              hur det ser ut där. Jag delar gärna med mig av en del av de intryck
              som jag fick från resan.
            </seg>
            <seg n="4b6b0e9c">
              Jag kände att Azerbajdzjan är ett land som verkligen skulle kunna
              utvecklas snabbt i positiv riktning. Man har mycket stora oljeinkomster
              som formligen strömmar in i landet. De kommer också att öka väsentligt
              i framtiden. Tillväxten i landet är oerhört hög.
            </seg>
            <seg n="0d184cc8">
              Men, som vi alla vet, löser inte tillväxt i sig några problem,
              utan vad som krävs är naturligtvis också demokrati och respekt
              för mänskliga rättigheter. Det krävs ett politiskt ledarskap som
              också fördelar de resurser som kommer in i landet så att man får
              både en social och ekonomisk utveckling för hela befolkningen.
              Där har vi nog samma uppfattning, att det finns mycket allvarliga
              brister i Azerbajdzjan.
            </seg>
            <seg n="f822ea84">
              Till detta kommer också den konflikt som landet har och har haft
              med Armenien. Det är ingen akut konflikt såtillvida att det är
              en väpnad konflikt just nu, men Azerbajdzjan, och det var också
              ett av skälen till att jag reste dit, är det land som har det
              största antalet internflyktingar i världen per capita sett. Man
              har alltså över 800 000 människor som lever som internflyktingar
              i landet. Jag tror att vi nog är väldigt överens om den bilden.
            </seg>
            <seg n="18ad1bd4">
              Däremot vet jag inte riktigt om vi är överens om bilden av att
              det inte är politiker det är inte jag, regering och riksdag som
              fattar beslut och gör bedömningar i enskilda ärenden. Det är någonting
              som myndigheterna och så småningom domstolar gör. Vad som är välgrundad
              fruktan för förföljelse är inte något som jag kan säga i det enskilda
              ärendet. Det kommer så småningom att vara en domstol som tittar
              på detta och fattar beslut i enskilda ärenden. Den skillnaden
              kan eventuellt finnas i våra uppfattningar.
            </seg>
          </u>
          <note type="speaker" n="1eb7e532">
            Anf. 41 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-4" n="3b0374b1">
            <seg n="f0a61b56">
              Herr talman! På just den punkten finns inga skillnader i våra
              uppfattningar. Jag har varit en stor tillskyndare av att asylprövning
              ska ske i domstolar, det vill säga ske självständigt från politiker.
              Vi ska komma bort från att till exempel regeringens praxisbeslut
              påverkar bedömningen av ett enskilt asylärende, att vi ska få
              en bra lagstiftning som tolkas i domstol. Det har jag varit en
              stor tillskyndare av.
            </seg>
            <seg n="bfb3fe2b">
              Politikers uppgift är att uppmärksamma missförhållanden, att
              uppmärksamma när det finns problem, att se och möta människor
              som känner att de inte har blivit tagna på allvar i en process,
              att se och möta människor som till exempel har fått ett avslag
              när de menar att de hyser välgrundad fruktan för förföljelse.
            </seg>
            <seg n="6c5757c1">
              I just det fall, som jag inte på något sätt bad migrationsministern
              kommentera, men tog upp som exempel på de problem jag lyfte fram
              i min interpellation, hade vi en bisarr situation. Människan bedömdes
              av svenska polismyndigheter uppenbarligen riskera förföljelse
              i Sverige men skulle avvisas till det land där en regim vill förfölja
              honom och andra politiskt oppositionella.
            </seg>
            <seg n="aa6cc61b">
              Herr talman! Jag har haft ett antal interpellationsdebatter med
              Barbro Holmberg. De är alltid trevliga. Vi har oftast en god ton
              oss emellan, och vi kan försöka hitta lösningar. Miljöpartiet
              och Socialdemokraterna har dessutom lyckats få ett samarbete inom
              vissa avgränsade områden inom migrationspolitiken. En sak som
              jag skulle önska är att migrationsministern svarar på de frågor
              som ställs. Jag ställde i mitt första inlägg, och också i min
              interpellation, en fråga som jag ändå tyckte var ganska tydlig
              och avgränsad. Den handlade om migrationsministerns resa till
              Azerbajdzjan. Migrationsministern sade i sitt interpellationssvar
              att huvudsyftet var att se vad som driver människor på flykt,
              att få en bild av den allmänna situationen i landet. Det väckte
              så klart ett hopp. Den bilden har uppenbarligen saknats på de
              svenska utlänningsmyndigheterna där man har fattat en del beslut
              om asylsökande från Azerbajdzjan. Jag frågade om det också fanns
              ett syfte med resan att göra det möjligt eller lättare att avvisa
              människor till detta land som konstant bryter mot de mänskliga
              rättigheterna. Diskuterades återtagandeavtal eller andra åtgärder
              för att människor från Azerbajdzjan som har sökt asyl ska kunna
              avvisas dit? Det önskar jag ett svar på.
            </seg>
            <seg n="6da11014">
              Herr talman! När Barbro Holmberg svarade på mitt förra inlägg
              underströk hon att jag och hon är överens om mycket. Det finns
              säkert mycket vi är överens om, bland annat verkar vi vara överens
              om den situation som råder i Azerbajdzjan, även om jag med ytterligare
              eftertryck kan betona de ganska konstanta övergrepp mot de mänskliga
              rättigheterna som sker mot politiskt oppositionella, mot personer
              från etniska minoriteter, mot armenier som lever i Azerbajdzjan
              och också mot den svåra situationen för internflyktingarna i landet.
            </seg>
            <seg n="37e9d9f0">
              Problemet är att insikten som jag och Barbro Holmberg verkar
              vara överens om inte har avspeglat sig i många av de beslut som
              har fattats av svenska utlänningsmyndigheter. Man har avvisat
              människor som enligt den svenska asylpolitiken torde vara att
              betrakta som flyktingar från det landet. Man har inte gått närmare
              in på situationen i Azerbajdzjan utan ganska kort avskrivit de
              uppgifter som har kommit från asylsökande och deras ombud.
            </seg>
            <seg n="114399d2">
              Därför kvarstår ytterligare en fråga: Kommer migrationsministern
              att vidta några åtgärder för att göra klart för de svenska utlänningsmyndigheterna
              hur situationen är i Azerbajdzjan?
            </seg>
          </u>
          <note type="speaker" n="aa66116f">
            Anf. 42 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-6" n="82e9b81b">
            <seg n="094acafa">
              Herr talman! Jag uppskattar också interpellationsdebatterna med
              Gustav Fridolin. Jag tycker också att de är intressanta och har
              en bra ton.
            </seg>
            <seg n="915fe930">
              Men det är ändå frågan om politikernas uppgift och politikernas
              ansvar som jag tror att vi ser något annorlunda på. Gustav Fridolin
              är en stor tillskyndare av den stora reformen. Det betvivlar jag
              inte! I den nya reformen har också Gustav Fridolin drivit, precis
              som vi andra, att man måste få bort att regeringen fattar beslut
              i praxisärenden, det vill säga att regeringen över huvud taget
              inte ska ha något inflytande över vilka beslut som fattas i enskilda
              ärenden. Regeringen har i dag en mycket liten och begränsad möjlighet.
              Det är egentligen bara i de fall när regeringen får ett ärende
              överlämnat till sig. Men också den delen kommer att försvinna.
            </seg>
            <seg n="899d82e0">
              Gustav Fridolin säger att politikernas uppgift är att uppmärksamma
              missförhållanden. Ja, precis just det. Politikernas uppgift är
              att uppmärksamma missförhållanden. Vad ska då politiker göra?
              Jo, då ska politiker inte gå till domare, domstolar och myndigheter
              och säga att det nu ska fattas beslut om människor från Azerbajdzjan
              på just det här sättet.
            </seg>
            <seg n="186fa356">
              Politikernas uppgift är att förändra lagstiftningen. Utifrån
              den analys som Gustav Fridolin gör av förhållandena i Azerbajdzjan,
              på vilket sätt vill Gustav Fridolin förändra den lagstiftning
              vi har i dag? Det är det som vi måste diskutera.
            </seg>
            <seg n="79b70f07">
              Sedan är det frågan om beviljandegraden. Det är helt riktigt
              att i Sverige är det en låg andel som beviljas flyktingstatus.
              Det vet jag har oroat Gustav Fridolin mycket, men det har också
              oroat mig. Det var därför som jag och regeringen gav utredningen
              i uppdrag att titta på detta. Är det så att vi ligger lågt när
              det gäller beviljandegraden och flyktingstatus? Det visade sig
              att det var så. Vi ligger lägre än många andra länder. Men utredningen
              visade också att vi ligger betydligt högre när det gäller beviljandet
              av uppehållstillstånd. Utredningen visade att vi är det land i
              världen som har beviljat flest uppehållstillstånd under den senaste
              tioårsperioden. Det är svårt att göra sådana jämförelser.
            </seg>
            <seg n="a35bf3eb">
              Om man konstaterar att det förekommer förföljelse i ett land
              betyder det naturligtvis inte att hela befolkningen oftast inte
              är förföljd. Det kan betyda att hela befolkningen är utsatt för
              en väpnad konflikt. Det är en helt annan sak. Men förföljelsen
              riktar sig ofta till specifika grupper. Sedan är det myndigheter
              och domstolar som måste bedöma just den här personen. Riskerar
              just den här personen som står framför oss förföljelse om personen
              återvänder till Azerbajdzjan? Vad som med förmodligen stor säkerhet
              kan sägas är att just den här personen som kommer från Azerbajdzjan
              riskerar att hamna i en svår social och ekonomisk situation. Det
              kan man säga. Men är det förföljelse eller inte? Det är myndigheternas
              uppgift att bedöma.
            </seg>
          </u>
          <note type="speaker" n="ccee6efb">
            Anf. 43 GUSTAV FRIDOLIN (mp):
          </note>
          <u who="Q2029325" xml:id="i-783e562b257dd947-5" n="3b0374b1">
            <seg n="e3309baa">
              Herr talman! Jag och Barbro Holmberg kan diskutera innehållet
              i Erik Lemperts utredning vid många tillfällen. Vi kommer säkert
              att göra det. Jag är lite rädd att det blir en sanning att Sverige
              är världens mest generösa land. Under den tioårsperiod som har
              studerats har antalet människor som har kommit till Sverige successivt
              minskat. Flyktingströmmarna i världen har ökat på grund av ökade
              oroligheter, miljökatastrofer och annat. Men andelen som har haft
              möjligheten att ta sig till EU och Sverige har minskat på grund
              av transportörsansvar, flygplatsagenter och andra olika åtgärder
              som EU har vidtagit för att minska möjligheterna att ta sig hit.
              Av dem som väl kommit hit har under samma tioårsperiod andelen
              som har fått uppehållstillstånd minskat från närmare 50 % i början
              till närmare 10 % i dag, vilket gör att tioårsperioden ger en
              lite snäv bild att studera eftersom det ser så helt annorlunda
              ut i slutet än i början.
            </seg>
            <seg n="9b06ad78">
              Jag tänkte göra någonting som tydligen inte ligger för Barbro
              Holmberg, nämligen svara på hennes fråga. Hur ska man ändra den
              svenska lagstiftningen? Vi har väckt många motioner med förslag
              om hur den svenska lagstiftningen ska och kan förändras, för att
              försöka både ge fler människor som faktiskt flyr från förföljelse
              möjlighet att stanna och ge fler människor som flyr från andra
              fruktansvärda situationer möjlighet att stanna. Det finns många
              sådana yrkanden om hur lagen kan förändras som har avslagits av
              en riksdagsmajoritet.
            </seg>
            <seg n="01bc972c">
              Herr talman! Jag blir lite förvånad att migrationsministern inte
              svarar på en väldigt konkret fråga. Jag ställde två konkreta frågor,
              och den ena var om man skulle kontakta utlänningsmyndigheterna
              och förklara situationen i Azerbajdzjan. Det kommer man uppenbarligen
              inte att göra. Det sades inte rätt ut, men det var så jag förstod
              svaret.
            </seg>
            <seg n="614f0fd3">
              Den andra frågan var: Under resan till Azerbajdzjan, diskuterades
              det då åtgärder för möjlighet att återta flyktingar till detta
              land som bryter mot de mänskliga rättigheterna? Diskuterades återtagandeavtal
              och andra åtgärder? Jag skulle gärna önska att vi fick svar på
              det i den här interpellationsdebatten.
            </seg>
          </u>
          <note type="speaker" n="d6c657f6">
            Anf. 44 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-7" n="82e9b81b">
            <seg n="ba1e5c5d">
              Herr talman! Jag ber om ursäkt, men det var så mycket annat som
              jag skulle svara på.
            </seg>
            <seg n="9b4464ab">
              Det som diskuterades var att väldigt många människor som kommer
              från Azerbajdzjan inte har ID-handlingar. Det är naturligtvis
              en väldigt stor svårighet. När man har kommit till Sverige och
              bedöms inte ha asylskäl det är det som är det viktiga alltså bedöms
              inte riskera förföljelse, och det sedan inte finns ID-handlingar,
              är det en stor svårighet. Det påtalades också för myndigheterna.
            </seg>
            <seg n="553e1293">
              Jag tror att vad som är väldigt viktigt och som vi måste fortsätta
              att arbeta med är trots allt att bevara kärnan i flyktingpolitiken,
              som handlar just om människor som är förföljda.
            </seg>
            <seg n="2202e46b">
              Vad vi också måste diskutera tror jag är den ökade migrationen
              och ökade behov hos människor som kommer av andra skäl. Jag tror
              att väldigt många som i dag lämnar sina länder inte gör det på
              grund av förföljelse, utan de kanske gör det därför att de vill
              komma till ett annat land och arbeta. Vi måste se över helheten.
              I Sverige diskuteras väldigt mycket flyktingpolitik. Jag tror
              att vi också måste diskutera mycket mer när det gäller migrationspolitik,
              så att vi får en helhet i diskussionen.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="16af9fa9">
            7 § Svar på interpellation 2005/06:189 om rätten att utse offentliga
            biträden åt asylsökande
          </note>
          <note type="speaker" n="36fde97a">
            Anf. 45 Statsrådet BARBRO HOLMBERG (s):
          </note>
          <u who="unknown" xml:id="i-9d74f15be64f1d20-0" n="82e9b81b">
            <seg n="e7a72f6f">
              Herr talman! Jan Ertsborn har frågat justitieministern vilka
              åtgärder han avser att vidta för att upprätthålla ett oberoende,
              neutralt och rättssäkert system för förordnande av offentliga
              biträden i den nya asylprocessen. Interpellationen har överlämnats
              till mig.
            </seg>
            <seg n="bcce00bf">
              Jan Ertsborns fråga utgår från den nya instans- och processordningen
              i utlänningsärenden. Ett av huvudsyftena med denna reform är att
              stärka asylprocessens legitimitet genom att öka öppenheten och
              muntligheten i asylprocessen. Den som söker asyl ska komma bättre
              till tals, och vid ett överklagande införs en tvåpartsprocess
              inför domstol. Som tidigare gäller att offentligt biträde ska
              förordnas för den asylsökande om det inte måste antas att behov
              av biträde saknas. När ett offentligt biträde förordnas betalar
              staten kostnaderna för detta.
            </seg>
          </u>
          <note n="2c3913cd">
            Enligt lagen (1996:1620) om offentligt biträde ska biträde utses
            av den domstol eller myndighet som handlägger målet eller ärendet.
            Eftersom Migrationsverket handlägger asylärenden i första instans
            är det således verket som utser biträdet.
          </note>
          <u who="unknown" xml:id="i-bc8508aee1d5bcca-0" n="82e9b81b">
            <seg n="82eceb7b">
              I propositionen (2004/05:170) för den nya instans- och processordning
              som träder i kraft den 31 mars i år behandlades också frågan om
              vilken myndighet som lämpligen borde utse biträdet i asylärenden.
              Regeringen redogör där för skälen till nuvarande ordning. Därvid
              noteras bland annat att Migrationsverket inte är den sökandes
              motpart vid handläggningen hos verket och att det skulle uppstå
              fler steg i handläggningen och därigenom ökad tidsåtgång om en
              annan myndighet än Migrationsverket skulle förordna biträdet.
            </seg>
            <seg n="9415663a">
              Regeringen noterar vidare i propositionen att ett av skälen för
              den nuvarande ordningen är att den avgörande frågan inte är vem
              som förordnar biträdet utan vilka krav som ställs på biträdet.
              Vilka krav som ställs på offentliga biträden regleras också i
              lag.
            </seg>
            <seg n="7d6db020">
              I propositionen framhålls också att Migrationsverkets beslut
              om förordnande även i den nya instans- och processordningen kommer
              att kunna överklagas särskilt, i samma ordning som gäller för
              själva asylärendet. Det innebär att den asylsökande kan överklaga
              Migrationsverkets beslut om biträde till migrationsdomstol och
              Migrationsöverdomstolen om han eller hon inte är nöjd med verkets
              beslut.
            </seg>
          </u>
          <note n="f32e98b0">
            Sammanfattningsvis ansåg regeringen i propositionen att det på
            föreliggande underlag inte gick att föreslå bestämmelser som avvek
            från den nuvarande ordningen. Regeringen fann dock att det finns
            anledning att utvärdera bestämmelserna om beslutande myndighet
            i ärenden om offentligt biträde enligt utlänningslagen. Utvärderingen
            av bestämmelserna om offentligt biträde bör enligt propositionen
            ske snarast efter det att den nya ordningen genomförts och delredovisas
            inom ramen för den övergripande utvärderingen av den nya instans-
            och processordningen. Vid den efterföljande riksdagsbehandlingen
            framgår av socialförsäkringsutskottets betänkande (2004/05:SfU17)
            att utskottet delade regeringens bedömning och tillstyrkte propositionen
            i dessa delar. Riksdagen har därefter bifallit utskottets förslag
            till beslut.
          </note>
          <note type="speaker" n="c2e4c0d1">
            Anf. 46 JAN ERTSBORN (fp):
          </note>
          <u who="Q5718617" xml:id="i-b00ddef15a37c5f7-0" n="8e959f2e">
            <seg n="ea564c88">
              Herr talman! Jag ska inleda med att be att få tacka migrationsministern
              för det svar som vi just har hört och som jag har haft möjlighet
              att ta del av.
            </seg>
            <seg n="d1fe8cf9">
              Men, herr talman, jag måste få uttrycka en besvikelse över att
              inte justitieministern besvarar den här frågan. Jag har försökt
              formulera min interpellation på ett sådant sätt att vi skulle
              tala om rättssäkerhetsaspekter och inte om ett asylärende. Men
              vi kan inte här i riksdagen påverka hur regeringen fördelar sina
              arbetsuppgifter, så jag får naturligtvis acceptera situationen.
            </seg>
            <seg n="dc511ed2">
              Den här frågan diskuterades när den nya lagstiftningen antogs,
              och man kan då fråga sig varför den ska komma upp igen så snart.
              Orsaken till detta är att det cirkulerar ganska mycket uppgifter
              om hur det går till med förordnandet av de offentliga biträdena
              i asylärenden.
            </seg>
            <seg n="004355b5">
              Det finns uppgifter om att vissa ombud är svartlistade och att
              man utser vissa ombud som man betraktar som mer följsamma. Om
              de uppgifterna är riktiga eller felaktiga vet säkert varken statsrådet
              eller jag, men uppgifterna finns. De fanns bland annat i en DN
              Debatt-artikel för någon tid sedan.
            </seg>
            <seg n="f014c31b">
              Jag menar för min del att det räcker att det finns sådana misstankar
              för att man ska försöka ändra lagstiftningen på den här punkten.
              Den nya asyllagstiftningen i övrigt är jag för min del mycket
              nöjd med. Jag tycker också att det är riktigt att man har utökat
              arbetsuppgifterna för de offentliga biträdena, att man kan få
              till stånd muntligt förfarande och naturligtvis domstolsprövningen.
            </seg>
            <seg n="92809dd2">
              Man frågar sig om de skäl som regeringen anför är bärkraftiga.
              Migrationsverket är inte den sökandes motpart vid handläggningen
              hos verket, säger regeringen. Det där är oerhört svårt att förstå
              för oss jurister som sysslar med att biträda enskilda klienter
              i olika sammanhang. Jag tror att det är en ganska begränsad krets
              som har den uppfattningen. Det är klart att det upplevs som en
              motpart, redan under perioden hos Migrationsverket. Det blir så
              oerhört mycket tydligare när man kommer till migrationsdomstolen.
            </seg>
            <seg n="4a53121e">
              Migrationsministern talar om att man kan överklaga beslutet att
              utse offentligt biträde. Javisst, men den asylsökande som kommer
              till vårt land vet ju inte särskilt mycket om det ombud som förordnas.
              Oftast vet de inte, men finns det önskemål utgår jag från att
              man beaktar det. I de flesta fall finns det inte sådana önskemål,
              därför att den asylsökande helt enkelt inte vet vilken kvalitet
              dessa ombud har. Som i alla yrkeskårer finns det goda och något
              mindre goda ombud som kan biträda enskilda människor.
            </seg>
            <seg n="e4b3ffbb">
              Jag kan för min del ställa mig bakom den jämförelse som har gjorts
              i debatten, nämligen att om Migrationsverket ska fortsätta att
              utse offentliga ombud till asylsökande är det ungefär jag säger
              ungefär som att åklagaren skulle börja förordna offentliga försvarare
              för brottslingar.
            </seg>
            <seg n="ad747e41">
              Vi kan naturligtvis inte ha ett sådant system.
            </seg>
            <seg n="d230cb64">
              En något bättre jämförelse kan man göra med hur man förordnar
              offentliga biträden i ärenden om tvångsomhändertagande av barn.
              Det är socialnämnden som initierar ett sådant ärende och står
              inför att man med tvång ska ta hand om ett barn. Då anmäler man
              till länsrätten att det finns behov av ett biträde, och den oberoende
              domstolen, länsrätten, är den som förordnar ett biträde till den
              enskilde. Jag menar att den ordningen skulle vara alldeles utmärkt
              i utlänningsärendena också. Det borde inte vara någon större svårighet
              för regeringen att acceptera att migrationsdomstolarna är de som
              utser biträden till de asylsökande.
            </seg>
          </u>
          <note type="speaker" n="82d0d09e">
            Anf. 47 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-8" n="82e9b81b">
            <seg n="ab0d7f87">
              Herr talman! Den reform som vi nu genomför och som jag har det
              politiska ansvaret för, inte justitieministern jag har det politiska
              ansvaret, och det är därför den här interpellationen har överlämnats
              till mig är den största reformen i svensk modern rättshistoria.
              Jag var på ett seminarium i kammarrätten för några veckor sedan
              då man uttryckte just detta. Det här är en väldigt stor reform.
              Det är också en väldigt bra reform som innebär att vi nu stärker
              rättssäkerheten i andra instans. Det betyder att rollen för ombuden
              och biträdena kommer att förändras, också stärkas betydligt. Man
              kommer in tidigare i processen. Det kommer också att bli ett tvåpartsförfarande.
            </seg>
            <seg n="77053bc2">
              Jag sade att Migrationsverket inte är motpart. Migrationsverket
              är inte motpart i första instans. Däremot förändras Migrationsverkets
              roll så till vida att Migrationsverket blir motpart i andra instans.
              Men i första instans är inte Migrationsverket motpart till den
              asylsökande. Migrationsverkets uppgift och intresse i första instans
              är att se till att få ett ärende så snabbt och så bra utrett som
              möjligt så att man kan fatta ett korrekt beslut. Det finns ett
              intresse från Migrationsverkets sida att förordna biträden som
              faktiskt också bidrar i den utredningen. Ju bättre biträden som
              finns i ärendena, desto snabbare får man ju ett bra beslutsunderlag
              så att man kan fatta beslut.
            </seg>
            <seg n="c6b3151e">
              Jag redogjorde inledningsvis för hur regeringen har resonerat.
              När vi skulle fatta beslut om den här reformen såg vi att det
              inte fanns något beredningsunderlag. Det fanns ingen möjlighet
              att fatta något annat beslut än att följa den ordning som vi har
              i dag. Frågan om att lägga över förordnande av biträden på domstolarna
              var inte beredd. Då kan man fråga sig om vi skulle ha tillsatt
              ytterligare en utredning för att utreda den frågan också och på
              så sätt försena den här reformen. Då sade vi att vi inte ska göra
              det, utan vi har den ordning som vi har i dag och vi genomför
              den här reformen. Anledningen till det är ju just att Migrationsverket
              för det första inte är motpart i första instans, och för det andra
              att Migrationsverket i första hand utser de biträden som den asylsökande
              själv vill ha. Om den asylsökande skulle vara missnöjd med det
              biträde man har så kan man överklaga. Det betyder att en asylsökande
              inte är utlämnad på något sätt till Migrationsverkets förordnande,
              utan man kan överklaga ett sådant beslut. Så såg diskussionerna
              ut. Vi sade också att det är viktigt att utvärdera detta och att
              göra det så snabbt som möjligt.
            </seg>
          </u>
          <note type="speaker" n="ca262c9d">
            Anf. 48 JAN ERTSBORN (fp):
          </note>
          <u who="Q5718617" xml:id="i-b00ddef15a37c5f7-1" n="8e959f2e">
            <seg n="56bd3e25">
              Herr talman! Det känns tillfredsställande att kunna instämma
              när det gäller att man inte tog till någon utredning för att förskjuta
              den här reformen ytterligare i tid. Den har vi från oppositionens
              sida väntat så länge på så vi är oerhört glada över att vi har
              kommit så här långt. Men då finns det uppenbarligen en fråga som
              man kan gå vidare med här, nämligen just den här frågan. Det är
              väldigt svårt att se att man kan vara så tudelad i Migrationsverket
              att man i första instans ska vara opartisk och inte ha någon partisk
              inställning men i andra instans uppträda som en part i ett domstolsförfarande.
              Så det finns all anledning att man ger sig på det.
            </seg>
            <seg n="bd1af025">
              Det finns ett stycke i min interpellation som statsrådet inte
              har tagit upp i sitt svar och som under tiden som interpellationen
              har legat har klarnat lite. Det är inte uttalandena om att den
              asylsökande ska få det biträde man önskar, för det är vi helt
              överens om att man ska få, naturligtvis inom rimliga gränser för
              kostnaderna. Men det finns uttalanden om att det ska handla om
              biträden som har sitt verksamhetsområde där utlänningen vistas.
              Det är just det som det står: där utlänningen vistas. Nu har vi
              från Migrationsverket i Malmö fått besked om att man där har tolkat
              det så att det ska vara tiotolv mil från Malmö, vilket innebär
              att till exempel asylsökande som finns på förläggningen borta
              i Blekinge som normalt sett har haft biträde av advokater där
              borta nu får Malmöadvokater förordnade och att det skulle vara
              någon slags kostnadseffektivitet bakom detta.
            </seg>
            <seg n="9a3070a6">
              Jag skulle vilja att statsrådet i detta inlägg klargör att det
              inte är på det viset det här med tiotolv mil ska tolkas utan att
              det fortfarande är så att man ska få biträden som är verksamma
              i närheten av där den asylsökande finns. Jag är övertygad om att
              statsrådet väl känner till hur det oftast går till, att en asylsökande
              uppsöker sitt ombud ett flertal gånger under processens gång och
              att det därför är väldigt viktigt att det finns en närhet mellan
              en asylsökande och biträdet. Det är inte närheten till Migrationsverket
              som är det avgörande. Jag hoppas att jag ska kunna få ett klarläggande
              av statsrådet på den punkten.
            </seg>
          </u>
          <note type="speaker" n="248bbad2">
            Anf. 49 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-9" n="82e9b81b">
            <seg n="f4874653">
              Herr talman! Jag tror också att det finns anledning att gå vidare.
              Jag tror inte, som sagt, att det skulle ha varit särskilt bra
              att fördröja den här reformen, men det finns naturligtvis anledning
              att titta närmare på detta. Det är därför som vi också i propositionen
              väldigt tydligt klargör att vi ska göra en utvärdering och titta
              väldigt noga på just detta.
            </seg>
            <seg n="233e6bcc">
              Jag kan när det gäller de riktlinjer som Jan Ertsborn hänvisar
              till, att det ska vara ett visst milavstånd, säga att det är något
              som inte gäller. Det finns nu centrala riktlinjer från Migrationsverkets
              sida som följer de andra riktlinjerna som handlar om att man ska
              få förordna biträden, men man tar hänsyn till avstånd. Om det
              är avsevärda kostnader kan man säga nej. Det har alltså förändrats.
            </seg>
            <seg n="41984d17">
              Det finns verkligen all anledning att titta på detta. Samtidigt
              ska vi komma ihåg det kan vara viktigt att säga att Sverige skiljer
              sig väldigt mycket från andra europeiska länder när det gäller
              just förordnande av biträden. I väldigt många länder har inte
              de asylsökande över huvud taget kostnadsfritt tillgång till biträden
              i första instans. Det är först i andra instans som man har tillgång
              till det. Så vi har redan i dag faktiskt ett väldigt generöst
              system. Men självklart måste vi hela tiden se över det system
              som vi har för att se att det är ändamålsenligt.
            </seg>
            <seg n="dfbb14ae">
              Jag ser väldigt mycket fram emot genomförandet av den här reformen.
              Jag berättade att jag var på ett seminarium i Kammarrätten i Helsingfors
              för någon vecka sedan. Man var väldigt entusiastisk från personalens
              sida att nu sätta i gång med den här reformen.
            </seg>
            <seg n="65d7188e">
              Man har arbetat oerhört länge med förberedelser, och man har
              rekryterat mycket personal. Man har jobbat med utbildning och
              så vidare. Det fanns verkligen en entusiasm att nu sätta i gång
              och ta sig an de här ärendena i kammarrätten.
            </seg>
          </u>
          <note type="speaker" n="d3819c49">
            Anf. 50 JAN ERTSBORN (fp):
          </note>
          <u who="Q5718617" xml:id="i-b00ddef15a37c5f7-2" n="8e959f2e">
            <seg n="802a1a5d">
              Herr talman! Som jag sade tidigare är vi mycket tillfredsställda
              med att vi har kommit så här långt med den här reformen. När man
              väcker en fråga som interpellation är det ju inte för att allting
              är galet utan för att det är någon punkt som man tycker ska bli
              bättre.
            </seg>
            <seg n="fac270cc">
              Vi har en historia i Sverige när det gäller rättssäkerhet och
              uppfyllande av Europakonventionens krav som är väldigt bra. Vi
              är ju inte direkt någon följetong hos Europadomstolen. Jag vill
              inte att vi ska bli det heller. Därför ville jag ta upp detta
              och peka på rättssäkerhetsaspekten just när det gäller förordnandena.
            </seg>
            <seg n="0680a954">
              Jag är lite bekymrad när det gäller verksamhetsort och utlänningens
              vistelseort. Den föreskrift som jag fick från Migrationsverket
              häromdagen innehåller fortfarande sådana upplysningar som att
              man kan förordna advokater i Malmö som ombud för asylsökande i
              Blekinge. Det känns inte kostnadseffektivt. Det tror jag att migrationsministern
              behöver titta över för att se om vi inte kan få en bättre ordning
              i just den frågan.
            </seg>
            <seg n="79d6c958">
              I övrigt är jag tacksam för att det ska ske ett visst utvärderingsarbete.
              Man kanske ska börja beredningsarbetet när det gäller vem som
              ska förordna de offentliga biträdena i framtiden. Jag är övertygad
              om att det kommer att bli en förändring förr eller senare.
            </seg>
          </u>
          <note type="speaker" n="690fce55">
            Anf. 51 Statsrådet BARBRO HOLMBERG (s):
          </note>
          <u who="unknown" xml:id="i-e038b1385c774404-10" n="82e9b81b">
            <seg n="3c3e4229">
              Herr talman! Jag är inte helt övertygad om att det kommer att
              bli en förändring. Däremot tror jag att vi är överens om vikten
              av att följa den här frågan och titta noga på detta.
            </seg>
            <seg n="f1da5307">
              Jag har talat med många advokater. En del menar att det här inte
              är någon stor och viktig fråga. Det viktiga, som många advokater
              pekar på, är vilka krav man ställer på ombud och biträden i de
              här ärendena.
            </seg>
            <seg n="82c7b5d8">
              Här behövs det, tror jag och många med mig, mycket mer utbildning.
              Advokatsamfundet har påbörjat utbildningar av advokater och biträden.
              Jag vet att också frivilligorganisationer har engagerat sig när
              det gäller utbildningar.
            </seg>
            <seg n="05efbfd1">
              Jag tror att många är mer engagerade i just den frågan.
            </seg>
            <seg n="4c6f8ced">
              Vi ska självklart göra en utvärdering och titta på den väldigt
              noga.
            </seg>
            <seg n="27ae72ff">
              När det gäller verksamhetsort tittar man naturligtvis på var
              ett ärende handläggs eftersom det kan vara det mest kostnadseffektiva.
              Men det finns inget krav på att det ska vara inom ett visst område
              inget milkrav. Det har tagits bort.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="7a1fb27b">
            8 § Svar på interpellation 2005/06:159 om regeringens ansvar
            för att lärare utbildas
          </note>
          <note type="speaker" n="6f3e53c1">
            Anf. 52 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-16" n="82e9b81b">
            <seg n="9ab8038d">
              Herr talman! Ulf Nilsson har frågat statsrådet Leif Pagrotsky
              om han avser att vidta några åtgärder med anledning av Riksrevisionens
              granskning av statens insatser för att lärarna ska ha rätt utbildning.
            </seg>
            <seg n="d27b635f">
              Arbetet inom regeringen är så fördelat att det är jag som ska
              svara på interpellationen. Interpellationen är föranledd av Riksrevisionens
              granskningsrapport Rätt utbildning för undervisningen statens
              insatser för lärarkompetens (RiR 2005:19) .
            </seg>
            <seg n="0aa13bba">
              Jag vill först erinra om ansvarsfördelningen på skolområdet.
              Riksdag och regering lägger fast de övergripande målen för skolan
              och beslutar om de lagar och förordningar som ska gälla på området.
              Statens ansvar när det gäller lärarförsörjningen gäller främst
              att dimensionera, utveckla och garantera kvaliteten på lärarutbildningen.
              De kommunala och fristående huvudmännen har ansvar och förtroende
              att driva verksamheten och omsätta målen i konkreta resultat.
              Det innebär bland annat att huvudmännen anställer lärare och annan
              personal i skolan. Att anställa personal är ofta delegerat till
              rektor för skolan.
            </seg>
            <seg n="5ff884f7">
              Regeringen har vidtagit en mängd åtgärder för att förbättra situationen.
              Regeringen har under de senaste åren kraftigt höjt examinationsmålen
              för lärarutbildningarna som resulterar i att alltfler lärare examineras.
              De särskilda lärarutbildningarna, så kallade SÄL, som bedrivs
              under åren 20022006 samt den nu aktuella särskilda lärarutbildningen
              för lärare i yrkesämnen under åren 20052008, är också led i arbetet
              att säkra lärarförsörjningen och kvaliteten i undervisningen.
            </seg>
            <seg n="77e6c431">
              Enligt vad som förutskickades i budgetpropositionen för 2006
              har regeringen nyligen beslutat om en kompletterande lärarutbildning.
              Syftet är att öka antalet lärare i matematik, naturvetenskapliga
              ämnen eller teknik genom att ge ämnesbehöriga akademiker möjlighet
              att komplettera den pedagogiska kompetensen för läraryrket.
            </seg>
            <seg n="2b6e63b6">
              Regeringen har också, som en följd av Högskoleverkets utvärdering
              av lärarutbildningen, ändrat examensordningen och förtydligat
              kraven på lärarstudenternas kunskaper i läs- och skrivinlärning
              samt betygssättning. I förordningsändringen ingick också förtydliganden
              beträffande kunskapskraven för matematikinlärning liksom för att
              motverka diskriminering och annan kränkande behandling.
            </seg>
            <seg n="1d65e9f2">
              Skollagens kompetenskrav på undervisande lärare är tydligt. Lärare
              ska ha en utbildning avsedd för den undervisning de i huvudsak
              ska bedriva. Det kan dock inte krävas en total överensstämmelse
              mellan lärares utbildning och samtliga undervisningsuppgifter.
              Vi har en lärarutbildning med stor spännvidd och lärarbefattningar
              i skolan med till exempel ämnesövergripande eller tematiskt innehåll.
              Förändring av ett ämnes innehåll, liksom att skolor har olika
              profileringar, påverkar också en skolas behov av lärarkompetens.
              Regleringen i skollagen ger utrymme för huvudmännen att anställa
              rätt lärare till undervisningen, givetvis hela tiden med beaktande
              av att den bästa kompetens och kvalitet i undervisningen ska råda.
              En förutsättning för detta är att läraren har både ämnesmässig
              och pedagogisk utbildning.
            </seg>
            <seg n="fdeb5d8e">
              Jag förutsätter att huvudmän och rektorer tar sitt ansvar och
              har kunskap att göra korrekta bedömningar och avvägningar vid
              anställning av lärare, där en lärarutbildad lärare alltid ska
              ha företräde. Departementets förslag i denna fråga lämnades i
              utkast till lagrådsremiss med förslag till en ny skollag, som
              var föremål för remissförfarande tidigare under år 2005.
            </seg>
            <seg n="a658773d">
              Sammanfattningsvis har regeringen vidtagit ett flertal åtgärder
              för att säkra lärarförsörjningen, däribland de höjda examinationsmålen
              och SÄL-utbildningarna. Därtill kommer den nyligen aviserade utredningen
              om läraryrkets utveckling genom att regeringen är beredd att utreda
              frågan om auktorisation av lärare.
            </seg>
          </u>
          <note type="speaker" n="0941dee4">
            Anf. 53 ULF NILSSON (fp):
          </note>
          <u who="Q6012166" xml:id="i-5e864a3fc8571b7b-0" n="452539f0">
            <seg n="c580a29f">
              Herr talman! Jag vill tacka skolministern, statsrådet Ibrahim
              Baylan, för svaret. Jag ser, läser och hör att statsrådet nämner
              ett antal åtgärder som regeringen har vidtagit för att försöka
              avhjälpa lärarbristen, men jag tycker inte att han svarar direkt
              på hur regeringen tänker reagera på Riksrevisionens granskning
              av statens ansvar för lärarutbildningen.
            </seg>
            <seg n="c38b7dac">
              Riksrevisionen riktade alldeles före jul väldigt konkret kritik
              mot hur staten tar sitt ansvar för lärarutbildningen. Jag tycker
              inte att ministern ger ett tydligt svar på den kritiken.
            </seg>
            <seg n="c2b45792">
              Jag är övertygad om att lärarnas kompetens är helt avgörande
              för hur eleverna lyckas i skolan, och jag är övertygad om att
              föräldrar vill veta att deras barn kommer till skolan och får
              hjälp av duktiga och välutbildade lärare.
            </seg>
            <seg n="066d9366">
              Det kan föräldrar tyvärr inte förvänta sig i dag. Enligt den
              statistik som vi kan läsa i rapporten saknar var fjärde lärare
              examen. Var tredje lärare saknar examen i det ämne de undervisar
              i.
            </seg>
            <seg n="74b740be">
              Kritiken i Riksrevisionens rapport har två huvudspår. Man kritiserar
              dels utbildningens innehåll, dels hur staten garanterar att det
              är behöriga lärare som anställs.
            </seg>
            <seg n="b02f0cb8">
              När det gäller innehållet kritiserar man bland annat att väldigt
              många kunskapsområden som borde vara väsentliga saknas som obligatoriska
              i lärarutbildningen. Man nämner det klassiska med läs- och skrivinlärning
              och betygssättning. Där har regeringen nu gjort ett litet förtydligande,
              men det var helt borta tidigare. Man nämner också att det finns
              fler kunskapsområden som saknas.
            </seg>
            <seg n="50d1a428">
              Vi i Folkpartiet var väldigt kritiska till den nya lärarutbildningen.
              Vi tyckte att utslätningen mellan renodlade ämneslärare och klasslärare
              minskade kompetensen.
            </seg>
            <seg n="a7e47f2c">
              Den nya utbildningen innebär att vi har fått mer specialisering
              för klasslärarna som undervisar de små barnen. De får alltså fördjupa
              sig i valfria ämnen, medan ämneslärarna som undervisar i gymnasiet
              och i grundskolans högre klasser läser färre ämnen och får mer
              allmänna kunskaper. Detta är ett stort och olyckligt steg mot
              att införa enhetslärare som har liknande utbildning oavsett var
              de arbetar.
            </seg>
            <seg n="7cf64966">
              I och med Högskoleverkets rapport, som kom förra året, och Riksrevisionens
              rapport vill jag påstå att problemen har visat sig vara mycket
              större än vad till och med vi i Folkpartiet trodde när vi sade
              nej till den nya lärarutbildningen.
            </seg>
            <seg n="f3caa0ed">
              Riksrevisionen räknar, som sagt, upp några frågor där man är
              kritisk. Jag tycker att det skulle vara intressant om statsrådet
              hade möjlighet att svara på några frågor, om man anser att det
              finns anledning att göra någonting med anledning av frågorna,
              eller om man anser att Riksrevisionen helt enkelt har fel i sina
              påståenden. Jag ska nämna fem frågor.
            </seg>
            <seg n="7c8180ba">
              Riksrevisionen säger att staten inte har gjort tillräckligt för
              att kontrollera hur kommunerna följer upp lärarnas utbildning.
              Man säger att ämneskraven i utbildningen är otydliga. Man säger
              att det är en osäkerhet om vilken utbildning som passar för en
              viss anställning. Man säger också att Skolverket lämnar en oklar
              statistik eftersom Skolverket bara räknar med dem som är helt
              utan pedagogisk utbildning men inte med dem som inte har rätt
              utbildning. Slutligen säger Riksrevisionen att skollagens krav
              är otydliga när det gäller skyldigheten att anställa obehöriga
              lärare.
            </seg>
            <seg n="db6daa6a">
              Jag skulle vara tacksam om statsrådet kunde kommentera några
              av dessa punkter och svara på om han anser att det är en felaktig
              kritik, eller om han anser att det finns anledning för regeringen
              att göra någonting åt det.
            </seg>
          </u>
          <note type="speaker" n="d51b84f4">
            Anf. 54 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-17" n="82e9b81b">
            <seg n="4dddd8d8">
              Herr talman! Jag har i mitt interpellationssvar delvis svarat
              på en del av de frågor som Ulf Nilsson ställer. Jag menar att
              den skrivning som finns i gällande skollag är tydlig. Det ska
              vara lärare med adekvat utbildning och rätt kompetens. Det kravet
              ställs.
            </seg>
            <seg n="2ae8c8a3">
              Som Riksrevisionen har uttryckt, men som också vi i dialog med
              Skolverket har uttryckt, tror jag att det är viktigt att vi stärker
              uppföljningen i skolan. Det gäller naturligtvis både lärarkompetensen
              och lärarförsörjningen men över huvud taget när det gäller elevernas
              kunskapsutveckling. Där har regeringen vidtagit, och kommer också
              att fortsätta att vidta, ett flertal åtgärder.
            </seg>
            <seg n="6d40e71b">
              Jag tror dessutom att det är riktigt att lärarkåren personalen
              i skolan är vår viktigaste resurs för att se till att fler elever
              fullföljer utbildning på ett fullgott sätt och uppnår de mål som
              vi har satt upp.
            </seg>
            <seg n="2cea6681">
              Jag har dock svårt att förstå den kritik som gäller innehållet
              och framför allt examensförordningen när det gäller lärarutbildningen.
              Det skedde en skärpning redan förra sommaren just med fokus på
              basfärdigheter och betygssättning, bedömning och värdering som
              också förekommer i denna diskussion.
            </seg>
            <seg n="4fd5712f">
              Jag tror att den viktigaste åtgärden som staten kan och ska vidta
              för att garantera en fullgod lärarförsörjning för framtiden handlar
              om dimensioneringen av lärarutbildningen. Vi har under de senaste
              åren kraftigt ökat den, och vi har också som ambition att under
              den kommande perioden ytterligare öka målen för examinerade lärare.
            </seg>
            <seg n="a9174211">
              Jag tror att det är nödvändigt, särskilt med utgångspunkt i den
              analys som Skolverket gör om att vi fram till år 2010 kommer att
              behöva 67 000 lärare till skolan på grund av pensionsavgångar
              med mera.
            </seg>
            <seg n="7ac9855a">
              För att detta ska vara möjligt måste man vara beredd att satsa
              på resurser till högskolan och se till att det blir fler högskoleplatser.
            </seg>
            <seg n="70213507">
              Regeringen har i budgetpropositionen aviserat att man ska satsa
              på att utöka högskolan med ytterligare 17 500 nya platser. Jag
              tror att det är viktigt att en hel del av dessa platser också
              skapas på lärarutbildningen för att man ska se till att fler lärare
              examineras för att möta det behov som finns.
            </seg>
            <seg n="fffd972c">
              Tyvärr råder det inte politisk samstämmighet om detta. Här har
              den borgerliga högeralliansen gemensamt velat avslå detta och
              inte utöka högskolan med 17 500 platser, vilket gör det väldigt
              mycket svårare. Detta är nog en av de viktigaste åtgärderna som
              staten kan vidta för att garantera lärarförsörjningen. Här säger
              högeralliansen nej. På vilket sätt har ni i ert alternativ tänkt
              er att det ska bli fler lärare om ni inte vill utbilda fler?
            </seg>
          </u>
          <note type="speaker" n="c7677844">
            Anf. 55 ULF NILSSON (fp):
          </note>
          <u who="Q6012166" xml:id="i-5e864a3fc8571b7b-1" n="452539f0">
            <seg n="0770f1bc">
              Herr talman! När det gäller den första frågan, om skollagen är
              tydlig när det gäller anställning av lärare, säger statsrådet
              att den är tydlig. Då blir min naturliga fråga: Hur kan det då
              komma sig att 13 000 obehöriga lärare har tillsvidareanställning
              i de svenska skolorna? Det är ju helt uppenbart att kommunerna
              tillsvidareanställer obehöriga lärare. Antingen beror det på att
              man bryter mot lagen, eller också beror det på, som Riksrevisionen
              säger, att skollagen faktiskt är väldigt otydlig när det gäller
              att tala om vilka undantag som man får göra.
            </seg>
            <seg n="272a5680">
              När det gäller innehållet har regeringen, efter den förödande
              kritiken när det visade sig att lärare som skulle undervisa små
              barn inte hade lärt sig någonting om barns läs- och skrivutveckling,
              skrivit in att det ska vara en fördjupning inom detta kunskapsområde.
              När det också visade sig att lärare som ska sätta betyg inte fick
              någon som helst undervisning i utvärdering och betygssättning
              har man nu också skrivit in att det ska vara en fördjupning i
              det.
            </seg>
            <seg n="954ffc59">
              Jag kan i och för sig inte förstå hur man kunde komma på tanken
              att införa en lärarutbildning utan dessa krav. Det återstår att
              se om de förtydliganden som regeringen nu har gjort kommer att
              hjälpa.
            </seg>
            <seg n="88f88b89">
              Riksrevisionen hävdar i alla fall att det som helhet är mycket
              otydligt vad man egentligen ska behöva läsa för att få undervisa
              på ett visst stadium.
            </seg>
            <seg n="fc99dfe5">
              Senast i veckan kom det en intressant rapport från lärarhögskolan
              i Kristianstad, där det inte längre ska vara obligatoriskt för
              lärarstuderande som har inriktning på undervisning i tredje, fjärde
              och femte klass att läsa engelska, trots att de ska undervisa
              i det. Som skolministern vet lär man sig engelska lite grann redan
              från trean. De är väldigt upprörda över det.
            </seg>
            <seg n="4a687dc4">
              Det är alltså ett nytt exempel på att det hela flyter. Man förväntar
              sig att studenterna själva ska välja vad de ska läsa. Men det
              är inte så lätt för en nybakad lärarstudent att veta vilka ämnen
              och vilka kunskaper som han eller hon behöver i sin framtida lärargärning.
            </seg>
            <seg n="12baaf1e">
              Riksrevisionen kritiserar även dimensioneringen, som statsrådet
              talar om. Framför allt kritiserar man att det inte satsas på att
              bygga ut lärarutbildningar där det är särskild brist på vissa
              lärarkategorier.
            </seg>
            <seg n="d6719920">
              Det är riktigt att vi i Folkpartiet och övriga partier i alliansen
              gemensamt säger nej till den plötsliga satsningen på fler högskoleplatser
              eftersom vi vet att den utbyggnad som har skett av högskolan har
              varit ofinansierad och att det är stora brister i fråga om kvaliteten.
              Men det är ingenting som säger att de 17 500 platserna kommer
              att vara lärarutbildningsplatser, vilket Ibrahim Baylan talar
              om.
            </seg>
            <seg n="bfc0d710">
              Jag har tidigare rekommenderat skolministern en resa till Finland.
              Förutom att det är ett trevligt land är det intressant i ett skolsammanhang.
              Utbildningsutskottet var där häromveckan, och det var intressant.
              I Finland har läraryrket en hög status. Många söker till lärarutbildningarna,
              och lärarna är väldigt nöjda med lärarutbildningen.
            </seg>
            <seg n="18024c43">
              Jag menar att vi i många stycken borde ha en lärarutbildning
              ungefär som den som man har i Finland en rejäl och tydlig ämneslärarutbildning
              som gör att gymnasielärare och det som förr kallades högstadielärare
              verkligen har några huvudämnen med fördjupade kunskaper i sin
              utbildning. Vi behöver också, precis som man har i Finland, en
              riktig klasslärare, så att vi får lärare som är specialister på
              barns läs- och skrivutveckling och på att lära barn räkna.
            </seg>
            <seg n="b6f38575">
              Jag kan väl avslöja, om inte statsrådet visste det, att jag själv
              är gymnasielärare och ämneslärare. Ändå måste jag erkänna att
              just klasslärarna i grundskolan har en helt avgörande roll, kanske
              den viktigaste rollen i skolan, för vad kan vara viktigare än
              att just ge barnen ett språk tidigt så att de kan hänga med också
              i andra ämnen?
            </seg>
          </u>
          <note type="speaker" n="f5cc111f">
            Anf. 56 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-18" n="82e9b81b">
            <seg n="d69301ff">
              Herr talman! Det sistnämnda kan vi nog vara överens om. Grundskolan
              är oerhört viktig, och personalen, inte minst lärarna, är naturligtvis
              vår viktigaste resurs för att se till att eleverna får de kunskaper
              de behöver. Det är också därför som regeringen under ett flertal
              år nu öronmärkt resurser för att anställa fler lärare och andra
              specialister i skolan. Målet har varit 15 000 fler lärare och
              andra specialister. Det målet kommer vi att nå med råge. Redan
              de första fyra åren har det anställts 14 000 fler lärare och andra
              specialister.
            </seg>
            <seg n="ead94b2b">
              Det är mycket riktigt att den utvärdering som Högskoleverket
              gjorde på regeringens uppdrag visade på en del brister. Vi har
              vidtagit åtgärder för att stärka lärarutbildningen. Det är dock
              viktigt att komma ihåg att Högskoleverket i sin utvärdering också
              konstaterar att den nya lärarutbildningen är bättre än den tidigare.
              Den är också bättre än de modeller som framför allt Folkpartiet
              förfäktar, att det vore bättre med en återgång till 80-talets
              lärarutbildning. Det finns i alla fall inte något belägg för det
              i Högskoleverkets utvärdering.
            </seg>
            <seg n="08a01a84">
              Det är riktigt att det är alltför många som inte har adekvat
              utbildning. Dock vill jag bara nämna att den utveckling som vi
              hade under ett flertal år med en sjunkande andel behöriga lärare
              har brutits. Tack vare satsningen på att förbättra lärarutbildningen
              men också satsningen på den särskilda lärarutbildningen, där lärare
              som saknade adekvat utbildning fick möjlighet att komplettera
              sin utbildning på högskolan, har vi sett att andelen behöriga
              lärare ökar i den svenska skolan. Detta märks speciellt tydligt
              i de kommunala grundskolorna där andelen behöriga lärare från
              2003/04 till 2004/05 ökade från 82,6 % av lärarkåren till 84,7
              %, det vill säga en kraftfull ökning på bara ett läsår. Samma
              utveckling ser vi nu också i den kommunala gymnasieskolan där
              andelen behöriga pedagoger ökar.
            </seg>
            <seg n="a3d23f0e">
              Dock är det oroväckande och kanske också en anledning till åtgärder
              att de fristående gymnasieskolorna och grundskolorna ligger på
              en fortsatt låg nivå, de fristående gymnasieskolorna tyvärr endast
              på drygt 50 % av lärarkåren. Här kanske det finns anledning att
              återkomma med åtgärder, särskilt när det gäller den uppföljning
              och tillsyn som Skolverket har i uppgift att åstadkomma.
            </seg>
            <seg n="33a05748">
              Vi har nu har stora pensionsavgångar framför oss inom lärarkåren
              fram till åtminstone 2010, och vi ser att det finns ett behov
              det är i alla fall prognosen från Skolverkets sida av 67 000 nya
              lärare. Därför är det viktigt att vi är beredda att satsa på högskolan,
              att vi är beredda att satsa också på lärarutbildningen och ser
              till att fler lärare examineras, för de är väl ändå den viktigaste
              källan för kompetensförsörjning för den svenska skolan? Det förutsätter
              att man också är beredd att satsa i konkret handling. I den budgetproposition
              som regeringen tillsammans med samarbetspartierna Vänsterpartiet
              och Miljöpartiet har lagt fram finns just en satsning på en sådan
              utbyggnad. I högeralliansens förslag finns inte någon sådan med,
              trots att elevkullarna ökar. En effekt av den politik som högeralliansen
              vill föra blir ju att färre får möjlighet att utbilda sig på högskolan
              och att färre också får möjlighet att bli lärare jämfört med effekten
              av regeringens proposition.
            </seg>
          </u>
          <note type="speaker" n="67fc56c0">
            Anf. 57 ULF NILSSON (fp):
          </note>
          <u who="Q6012166" xml:id="i-5e864a3fc8571b7b-2" n="452539f0">
            <seg n="5736d6cc">
              Herr talman! Alliansen har inte lagt fram någon gemensam budget
              än, men vi har väldigt många gemensamma punkter som vi går fram
              med. Vi kommer att diskutera den gemensamma budgeten till hösten,
              och man ser en väldigt tydlig gemensam linje när det gäller prioriteringar.
            </seg>
            <seg n="326434b6">
              När det gäller satsningar på skola och lärarutbildning kan jag
              bara nämna att Folkpartiet i sin budget lägger 1 miljard kronor
              om året på kvalitetshöjande åtgärder i högskolan. Det innebär
              alltså fler lärare, fler undervisningstimmar, fler möjligheter
              att handleda studenter, även lärarstudenter. Vi lägger också 1
              miljard om året på fortbildning och vidareutbildning av lärare
              i gymnasieskolan, grundskolan och förskolan. Vi tycker att det
              är viktigt att satsa på att höja lärarkompetensen.
            </seg>
            <seg n="d4c54d12">
              Jag skulle nästan vilja upprepa frågan om jag kan få en kommentar
              till Riksrevisionens kritik. Jag ska försöka dra ned den så att
              den blir ännu mer begränsad. Vi i Folkpartiet tycker ju att det
              behövs en omskrivning av lagen så att det blir tydligt att man
              är skyldig att anställa behöriga lärare. Naturligtvis får man
              anställa korttidsvikarier och så vidare. Men vi vill ha en tydlig
              skrivning om att endast behöriga lärare får tillsvidareanställas.
              Där säger ju Riksrevisionen att det är otydligt. En mycket konkret
              fråga: Tycker statsrådet att det är dags att eventuellt arbeta
              om lagen så att den blir tydligare?
            </seg>
            <seg n="0d4c2e1c">
              Med tanke på till exempel lärarstudenterna i Kristianstad som
              nu inte får lära sig engelska fast de ska undervisa i ämnet, tycker
              vi precis som Riksrevisionen att det behövs mycket tydligare beskrivningar
              av vilka kunskapsområden lärarstudenterna ska läsa obligatoriskt.
              Anser statsrådet att det behövs ytterligare skärpningar, förutom
              den begränsade skärpning som regeringen har gjort, för att förtydliga
              vilka kunskapsområden lärarstudenterna ska studera?
            </seg>
            <seg n="aeb686a7">
              Jag har alltså två frågor inför avslutningsinlägget: Behöver
              vi en tydligare skollag? Behöver vi en tydligare precisering av
              vad lärarstudenterna ska studera?
            </seg>
          </u>
          <note type="speaker" n="e4caf323">
            Anf. 58 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-19" n="82e9b81b">
            <seg n="55c0cecf">
              Herr talman! Jag börjar med de två frågorna, som jag delvis har
              svarat på.
            </seg>
            <seg n="4b15c33e">
              Jag anser att det redan i dag är tydligt att det för tillsvidareanställning
              i skolan ska krävas och krävs en adekvat lärarutbildning. Det
              är endast i undantagsfall, när det inte finns adekvat utbildade
              lärare att tillgå, som man har möjlighet att anställa någon annan.
            </seg>
            <seg n="b2110566">
              Vi har dessutom, som svar på den andra frågan, skärpt kraven.
              Jag tror att det viktigt att det finns tydliga krav på vad det
              är man ska kunna när man lämnar lärarhögskolan. Jag har svårt
              att tro att lärarhögskolan i Kristianstad och dess studenter instämmer
              i den beskrivning som Ulf Nilsson har lämnat, att man över huvud
              taget inte behöver lära sig engelska. Den möjligheten finns väl
              ändå för eleverna att välja detta. Jag har svårt att tro att man
              helt och hållet har avstått från ämnet engelska på den högskolan.
            </seg>
            <seg n="755a84e0">
              Ulf Nilsson säger att den borgerliga högeralliansen inte har
              någon gemensam politik. Det är sant, men några gemensamma punkter
              har ni ändå. En av dem är att säga nej till vidare utbyggnad av
              högskolan. Det innebär de facto att det blir sämre möjligheter
              för framtidens elever att utbilda sig på högskolan eftersom elevkullarna
              ökar. Att säga nej till det innebär att man ger färre möjligheter
              att till exempel utbilda sig till lärare i en tid när vi behöver
              fler utbildade lärare.
            </seg>
            <seg n="c1915d05">
              Det finns stor anledning att kontinuerligt utveckla lärarutbildningen
              och kontinuerligt utveckla också möjligheten för den som av en
              eller annan anledning inte har adekvat utbildning att komplettera
              sin utbildning, till exempel inom den särskilda lärarutbildningen.
            </seg>
            <seg n="4461667b">
              Jag menar att regeringens politik på det här området är både
              offensiv och kraftfull. Men jag saknar ett alternativ. Det enda
              alternativ från högeralliansen som jag har sett hittills är att
              man säger nej till vidare utbyggnad av till exempel lärarutbildningen.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="e72f95ef">
            9 § Svar på interpellation 2005/06:190 om religionskunskap i
            gymnasieskolan
          </note>
          <note type="speaker" n="612f3eef">
            Anf. 59 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-20" n="82e9b81b">
            <seg n="a787a692">
              Herr talman! Torsten Lindström har frågat mig vad jag avser att
              göra:
            </seg>
            <seg n="cb76d33a">
              för att bevara religionskunskap som ett karaktärsämne på det
              samhällsvetenskapliga programmet,
            </seg>
            <seg n="26b787b8">
              för att säkerställa tematiska möjligheter utan att inrätta nya
              ämnen,
            </seg>
            <seg n="e43d239a">
              för att gymnasieskolan ska kunna ge bättre kunskaper i livs-
              och livsåskådningsfrågor, religion och etik än i dag samt
            </seg>
            <seg n="5f2c1bd6">
              för att främja att eleverna i gymnasieskolan får möjlighet att
              inhämta gedigna ämneskunskaper.
            </seg>
            <seg n="08169fda">
              I Skolverkets rapport nr 187 Reformeringen av gymnasieskolan
              en sammanfattande analys konstateras att många lärare anser att
              gymnasieskolans kurssystem är en bidragande orsak till att möjligheterna
              till samverkan mellan olika ämnen försvåras. Många lärare pekar
              på att kursutformningen leder till ett atomistiskt tänkande som
              premierar ytinlärning, där tid för reflektion och förståelse av
              sammanhang omintetgörs.
            </seg>
            <seg n="a4b716bf">
              Gymnasiekommittén 2000 konstaterade i sitt betänkande Åtta vägar
              till kunskap (SOU 2002:120) att de många små kurserna har lett
              till en fragmentisering av undervisningen och en fokusering på
              delarna i stället för på helheten.
            </seg>
            <seg n="1843d791">
              En viktig utgångspunkt för regeringens proposition Kunskap och
              kvalitet elva steg för utvecklingen av gymnasieskolan (prop. 2003/04:140)
              har varit att utveckla gymnasieskolan och höja kvaliteten. Syftet
              med de förändringar av gymnasieskolan som riksdagen beslutat om
              är att fler elever ska nå de gemensamma målen och därmed få de
              kunskaper som krävs för personlig utveckling, aktivt deltagande
              i ett demokratiskt samhällsliv, ett utvecklande arbetsliv, vidare
              studier och ett livslångt lärande.
            </seg>
            <seg n="e7e328ec">
              För att motverka fragmentisering av gymnasiestudierna och skapa
              bättre förutsättningar för helhet, djup och sammanhang i studierna
              blir kurserna generellt sett större. Med undantag för vissa kärnämneskurser
              är grundprincipen för kurser i gymnasieskolan att de ska ha en
              omfattning om minst 100 gymnasiepoäng. Med större kurser ökar
              också möjligheterna för ett integrerat arbetssätt och att bedriva
              övergripande tematiska studier. Detta kan bidra till att göra
              studierna mer levande, engagerande och stimulerande.
            </seg>
            <seg n="c1624c48">
              Genom att en ny kärnämneskurs i historia införs för de elever
              som påbörjar utbildningen efter den 1 juli 2007, får alla elever
              en gemensam kärna av historisk kunskap, som ger en grund för förståelsen
              av vår egen tid och vår omvärld samt visar hur människor skapat
              och påverkat sina livsbetingelser, samhällen och kulturer. I ett
              mångkulturellt samhälle som vårt ger detta en insikt i hur samhällsutvecklingen
              kan påverkas nationellt och globalt.
            </seg>
            <seg n="3c1b2513">
              Att de enskilda ämnena har separata kursplaner ska inte uppfattas
              som att det skulle saknas viktiga samband mellan olika ämnen.
              Regeringen har i uppdraget till Skolverket betonat att kursplanerna
              bör utformas så att samverkan mellan kärnämnen och de olika programmens
              karaktärsämnen uppmuntras. Redan i dag finns i läroplanen fyra
              perspektiv som ska prägla undervisningen i gymnasieskolan: ett
              etiskt perspektiv, ett miljöperspektiv, ett internationellt perspektiv
              och ett historiskt perspektiv. Enligt propositionen bör även ett
              naturvetenskapligt perspektiv, ett genusperspektiv och ett entreprenörskapsperspektiv
              beaktas vid utformningen av de nya kursplanerna.
            </seg>
            <seg n="9e598a15">
              En fullständig gymnasieutbildning omfattar 2 500 poäng, vilket
              är den ram inom vilken kurserna ska rymmas. Omfattande krav på
              gymnasieskolan innebär att det redan i dag råder en stoffträngsel.
              Med den nya kärnämneskursen i historia kommer kärnämneskurserna
              att omfatta totalt 800 gymnasiepoäng, det vill säga närmare en
              tredjedel av varje gymnasieprogram. Att många kurser ökar i omfång
              påverkar naturligtvis omfattning och kursmål för övriga kurser.
              Genom att flera korta kurser nu ersätts av kurser om minst 100
              poäng kan inte utrymmet för obligatoriska kurser på de olika programmen
              utökas utan att inkräkta på utrymmet för valbara kurser och det
              individuella valet. En viss flexibilitet i strukturen gynnar elevernas
              möjligheter att påverka sin utbildning och få sina önskemål tillgodosedda.
            </seg>
            <seg n="9276c36e">
              I dag är kursen religionskunskap A om 50 poäng en kärnämneskurs
              i gymnasieskolan. Någon ytterligare kurs i religionskunskap finns
              inte som karaktärsämne på samhällsvetenskapsprogrammet. Däremot
              finns kursen religionskunskap B om 50 poäng på två av programmets
              fyra inriktningar. Vidare kan religionskunskap förekomma som en
              valbar kurs eller som en kurs inom det individuella valet.
            </seg>
            <seg n="492c0dfc">
              Som jag redan svarat Torsten Lindström den 16 november 2005 beslutar
              regeringen om programmålen, de gemensamma karaktärsämnena på ett
              program samt vilka inriktningar som ska finnas på programmen.
              Samtidigt har Skolverket bemyndigande att fastställa vad som ska
              vara ämnen och kurser i gymnasieskolan samt vilka ämnen och kurser
              som ska vara gemensamma på en inriktning.
            </seg>
            <seg n="7bc2054f">
              Skolverkets förslag till programmål, gemensamma karaktärsämnen
              och nationella inriktningar bereds för närvarande inom Regeringskansliet,
              varför jag inte nu kan kommentera detta. Skolverket ska redovisa
              sitt uppdrag att göra en översyn av samtliga kursplaner i gymnasieskolan
              den 1 februari 2006.
            </seg>
          </u>
          <note type="speaker" n="459fd818">
            Anf. 60 TORSTEN LINDSTRÖM (kd):
          </note>
          <u who="Q5958869" xml:id="i-f36f0b9484ecd044-0" n="c1a1827b">
            <seg n="66592658">
              Herr talman! Allra först vill jag tacka statsrådet för svaret.
              I gymnasieskolan förbereds unga människor inför de sista stegen
              ut i vuxenlivet. Intresset för livsfrågor och existentiella frågor
              är stort.
            </seg>
            <seg n="3dc59365">
              Genom att öka förståelsen för och kunskapen om olika livssyner
              och kulturer motverkas främlingsfientlighet, rasism och segregation.
              Samtal kring moraliska dilemman och vad som är rätt och fel, som
              genomsyrar skolans dagliga verksamhet, bidrar till elevernas förmåga
              att formulera en egen livssyn som bär genom vuxenlivet.
            </seg>
            <seg n="dd8572f3">
              Skolan måste också ge alla elever särskild kännedom om vårt samhälles
              kulturbas och kristendomens betydelse för den etik som genomsyrar
              vårt samhälle. Det handlar också om att ge eleverna förståelse
              för olika livsåskådningsperspektiv för att kunna analysera olika
              samhälleliga fenomen.
            </seg>
            <seg n="dc77f66e">
              Efter att riksdagen har fattat beslut om den struktur som ska
              gälla för gymnasiet från år 2007 arbetas för närvarande med att
              fylla gymnasiet med kurser och innehåll. En av de kristdemokratiska
              framgångarna i riksdagens gymnasiebeslut var införandet av historia
              som kärnämne. Det stärker alla elevers kunskaper och förutsättningar
              att förstå vår egen samtid och framtid.
            </seg>
            <seg n="bec9ca92">
              Men vi var många som förvånades när Skolverkets ledning i höstas,
              tvärtemot sina egna ämnesexperters förslag, föreslog att filosofi,
              psykologi, naturkunskap och inte minst religionskunskap ska degraderas
              i det samhällsvetenskapliga programmet, som är ett av gymnasiets
              största. I stället föreslås ett nytt ämne, hållbar utveckling,
              detta trots att ämnena tillsammans utgör själen, det sammanhållande
              kittet, i samhällsprogrammet.
            </seg>
            <seg n="32963014">
              Kursplanen för hållbar utveckling har i sin tur en mycket bred
              spännvidd. Risken är uppenbar att det föreslagna nya ämnet, som
              plötsligt dök upp från ingenstans, endast förmår åstadkomma en
              ytlig överblick inom vart och ett av områdena. Därtill föreslås
              livsåskådningar, religion och etik få en mer tillbakadragen plats
              i samhällsprogrammets mål. Etiken förs samman med litteratur och
              kultur i stället för att vara den vägledande tråd som den borde
              vara, inte minst med tanke på läroplanen. Varför kommenterar inte
              Ibrahim Baylan det? Frågan om programmålen ägs ju av regeringen.
            </seg>
            <seg n="268f72d1">
              Det är som Ibrahim Baylan säger. Det är regeringen och Skolverket
              som nu har att lägga fast en rad beslut. Det gäller bland annat
              hur stort utrymme religionskunskap ska ha på olika inriktningar.
              Därför är dagens debatt viktig som en möjlighet att få insyn i
              regeringens resonemang. Skolministern har redan i medierna annonserat
              sin avsikt att i en annan del av Skolverksledningens förslag att
              minska och försvaga geografiämnet frångå förslaget. Det är bra.
              Den typen av reträtt är klok och en bra signal.
            </seg>
            <seg n="8d143d61">
              Frågan är nu om Ibrahim Baylan är redo att vara lika tydlig när
              det gäller religionsämnet. Det är angeläget att det förblir och
              blir ett än starkare ämne i gymnasiet i all synnerhet på det samhällsvetenskapliga
              programmet.
            </seg>
          </u>
          <note type="speaker" n="0080bada">
            Anf. 61 ULF NILSSON (fp):
          </note>
          <u who="Q6012166" xml:id="i-5e864a3fc8571b7b-3" n="452539f0">
            <seg n="4c5d023c">
              Herr talman! Vi i Folkpartiet hör också till dem som länge arbetade
              för att historia skulle bli ett kärnämne. Att inte veta någonting
              om sin historia är ungefär som att leva som en människa utan minne.
            </seg>
            <seg n="60fa7959">
              Historia är ett viktigt ämne, och vi är väldigt glada att det
              blev ett kärnämne. Men när gymnasiepropositionen kom var problemet
              vad man ska göra av den minskade tiden för övriga ämnen. Det sägs
              tydligt i gymnasiepropositionen att den i princip ska tas från
              andra karaktärsämnen.
            </seg>
            <seg n="9dddbf6f">
              Det är svåra val att göra. Vi i Folkpartiet tycker att det är
              viktigt att vi har väldigt tydliga och profilerade utbildningsvägar
              i gymnasieskolan. Man ska ägna huvuddelen av tiden åt sådant som
              stöder utbildningsinriktningen på programmet.
            </seg>
            <seg n="a7e60834">
              Vi sade tydligt att vi tyckte att tiden i stället skulle tas
              från de valbara kurserna. Vi tycker redan att gymnasieskolan har
              haft en hel del problem med många mindre lyckade kurser. I stället
              för att läsa språk läser man matlagning fast man inte alls går
              på ett restaurangprogram, till exempel.
            </seg>
            <seg n="e797ecb0">
              Ett problem är att man nu måste brottas med sådana olyckliga
              lösningar som att tvinga samhällsvetare att till exempel välja
              mellan filosofi och psykologi. Man har valt att helt enkelt ta
              tiden från karaktärsämnena när man införde kärnämnet historia.
              Det är väldigt olyckligt.
            </seg>
            <seg n="9bd2f31b">
              Det är självklart så som Torsten Lindström säger; på ett samhällsvetenskapligt
              program är både historia och religionskunskap mycket viktiga ämnen.
              De kunskaper som man får i de ämnena har mycket stor betydelse
              både för den historiska förståelsen och för förståelsen av vårt
              nuvarande samhälle.
            </seg>
            <seg n="a6018ec9">
              Jag tror att man behöver tänka om där. Vi har en konstig historia
              över huvud taget när det gäller diskussionen om olika ämnen. För
              några år sedan var det en socialdemokratisk minister som ville
              införa ämnet social kompetens till exempel, och det dog. Vi har
              också fört en diskussion om Skolverkets förslag om hållbar utveckling
              och om att avskaffa ämnet geografi.
            </seg>
            <seg n="6e0fa625">
              Jag tror att det vore bra om vi kunde rikta in oss tydligt på
              att få tydliga kunskapsinriktade program där man lägger huvudtyngdpunkten
              på de ämnen som stöder programmets inriktning. I värsta fall är
              man helt enkelt tvungen att minska lite på de valfria kurserna,
              men det är det bästa valet i den här situationen.
            </seg>
          </u>
          <note type="speaker" n="68d9340c">
            Anf. 62 Statsrådet IBRAHIM BAYLAN (s):
          </note>
          <u who="unknown" xml:id="i-ca91cf2d8874e2a8-21" n="82e9b81b">
            <seg n="0add9bf5">
              Herr talman! Jag tror att vi kan vara överens om att en objektiv
              och allsidig undervisning i religionskunskap är viktigt inte bara
              för att förstå vårt eget samhälle och vår egen historia utan även
              för att förstå vår samtid och även den globala och internationella
              utveckling som vi har. Där förekommer ju ofta olika religioner
              som förklaringsmodeller till skeenden.
            </seg>
            <seg n="95a4c6ea">
              Dock vill jag inte föregripa det beslut som regeringen inom kort
              kommer att fatta angående just gymnasieskolan och innehållet i
              den. Förslaget bereds för närvarande i Regeringskansliet, och
              det kommer upp till behandling på regeringens sammanträde inom
              kort. Därför avstår jag också från det.
            </seg>
            <seg n="65db3286">
              Däremot skulle jag gärna vilja fråga Torsten Lindström och Ulf
              Nilsson om vad det är för politik som den borgerliga högeralliansen,
              där ni ju båda ingår, vill föra på området. Jag ska läsa upp vad
              det största partiet i alliansen skriver i sitt särskilda yttrande
              med anledning av utbildningsutskottets betänkande när det gäller
              gymnasieskolan. Det är alltså Moderata samlingspartiet, som ni
              ingår i samma allians som och ska utforma en gemensam gymnasiepolitik
              med.
            </seg>
            <seg n="b3429712">
              Man skriver följande: Gymnasieelever bör i större utsträckning
              än grundskoleelever själva kunna styra sin utbildning. I och med
              att det är en frivillig skolform är det rimligt att eleverna har
              mycket stort inflytande över hur deras utbildning ska se ut och
              var den ska bedrivas.
            </seg>
            <seg n="062a30ef">
              Sedan följer: Eleverna ska kunna välja kurser friare än i dag,
              oavsett inriktningen på utbildningen. Endast svenska, engelska,
              matematik och historia ska vara obligatoriska ämnen för alla elever.
              Delar ni denna uppfattning i det här avseendet? Reservationen
              innebär nämligen att samhällskunskap, religion, naturkunskap,
              idrott och hälsa och estetisk verksamhet skulle försvinna som
              kärnämnen.
            </seg>
            <seg n="21c29adc">
              Hur ser ni på det förslaget? Vad är ert gemensamma alternativ
              när det gäller den svenska gymnasieskolan, inte minst de ämnen
              som vi nu diskuterar här och som handlar bland annat om religion
              och samhällsvetenskap?
            </seg>
          </u>
          <note type="speaker" n="ce1d3c64">
            Anf. 63 TORSTEN LINDSTRÖM (kd):
          </note>
          <u who="Q5958869" xml:id="i-f36f0b9484ecd044-1" n="c1a1827b">
            <seg n="9bdf7984">
              Herr talman! Det är frestande att föreslå Ibrahim Baylan att
              ta en kurs om interpellationsinstrumentet. Jag tror att det skulle
              vara nyttigt för Ibrahim Baylan att fundera lite grann på vilken
              hans roll är i det sammanhanget.
            </seg>
            <seg n="8bdbdb52">
              Låt oss gå tillbaka till sakfrågan, som interpellationen handlar
              om. Det är ju därför ministern är här. Jag noterar särskilt att
              Ibrahim Baylan inte säger någonting om programmålen en fråga som
              han äger och som regeringen har att avgöra. Han säger inte ett
              ord om etikens betydelse i programmålen.
            </seg>
            <seg n="8d5b2090">
              Jag skulle vilja ställa en följdfråga till Ibrahim Baylan trots
              att jag fortfarande inte har fått ett första svar. Vad skulle
              det annars vara som är viktigt på det samhällsvetenskapliga programmet,
              om inte förmågan att förstå, reflektera, analysera och se olika
              perspektiv inte minst etiskt när det är ett samhällsvetenskapligt
              program som vi talar om? Vad skulle kunna vara viktigare än de
              färdigheterna och de kunskaperna? Svara på det, Ibrahim Baylan!
              Berätta om vad du tänker och tycker!
            </seg>
            <seg n="1b9136ff">
              Det här är en fråga som regeringen har all möjlighet att påverka
              och äga. Därför är det relevant att regeringen också berättar
              hur man ser på de olika politiska prioriteringarna. Då kan vi
              få klara besked om vad Socialdemokraterna vill om nu Socialdemokraterna
              över huvud taget har någon politisk vilja när det gäller gymnasieskolan
              och inte bara spelar något slags fuskvolley där man svarar på
              bollar som oppositionen skickar upp. Det förefaller ju vara så
              på det utbildningspolitiska fältet.
            </seg>
            <seg n="75ee0b9e">
              Herr talman! Själen i det samhällsvetenskapliga programmet handlar
              förstås om att kunna anlägga olika perspektiv på samhällsvetenskapliga
              problem. Då behövs kunskap om livsåskådningar. Då behövs en förmåga
              att formulera en egen livssyn. Hur ska annars unga människor kunna
              leva i, förklara och förstå ett så komplext samhälle som vårt
              och en så komplex omvärld som den vi finns i?
            </seg>
            <seg n="647ff3ba">
              Det handlar om att ge unga människor en trygghet, men också olika
              förklaringsmodeller. Där är religionskunskap precis som andra
              ämnen, till exempel samhällskunskap, historia, geografi och naturkunskap
              viktiga bidrag i den här massan av förklaringsmodeller, redskap
              och verktyg som eleven behöver ha med sig i sin verktygslåda för
              framtiden.
            </seg>
            <seg n="741c9e7f">
              Jag noterar också, herr talman, att ministern inte säger någonting
              om det konstiga ämnet hållbar utveckling som plötsligt dök upp.
              Vad skulle det ha varit, eller vad är det för någonting? Är det
              helt avskrivet nu? Ge oss gärna ett klart besked om det! Om det
              dyker upp sker det ju på bekostnad av saker som vi inte känner
              till. Det sker på bekostnad av etablerad kunskap.
            </seg>
            <seg n="83ae8287">
              Om det nu är så att ministern plötsligt har drabbats av en insikt
              jag höll på att säga uppenbarelse i det här sammanhanget om att
              det finns något slags kunskapsfält som är nytt och som ska föras
              in i skolan så får han gärna förklara det. Vad är det för någonting
              som karakteriserar ett sådant? Det sker ju i så fall på bekostnad
              av etablerad och vetenskapligt prövad kunskap.
            </seg>
            <seg n="d05dcc5c">
              Samverkan mellan olika ämnen sker bäst mellan proffs, herr talman.
              Det handlar om välutbildade, kvalificerade och kompetenta lärare.
              Det har vi i de ämnen som finns i dag i gymnasieskolan. Det är
              ytterligare ett skäl att inte ge sig in på alltför farlig mark
              när det gäller att riva ned kunskapsstrukturer.
            </seg>
            <seg n="8c98e521">
              Vi har också en konstig historia när det gäller ämnen i gymnasieskolan;
              det är det svårt att bortse från. Det gäller inte minst socialdemokratins
              mycket konstiga förhållningssätt inför religionsämnet. Också i
              det perspektivet är det angeläget att Ibrahim Baylan svarar på
              de frågor som har ställts i dag.
            </seg>
          </u>
          <note type="speaker" n="4ccb2c5f">
            Anf. 64 ULF NILSSON (fp):
          </note>
          <u who="Q6012166" xml:id="i-5e864a3fc8571b7b-4" n="452539f0">
            <seg n="5d0b9df9">
              Herr talman! Det hör inte riktigt hemma i den här debatten hur
              oeniga eller eniga olika partier är. Jag kan ändå säga till statsrådet
              att vi i olika artiklar har presenterat en gemensam linje. Eleverna
              ska ha större frihet att välja huvudinriktning i gymnasieskolan,
              och vi ska få mycket större möjlighet till specialisering när
              det gäller studieförberedande eller yrkesförberedande program
              i gymnasieskolan eller lärlingsutbildning.
            </seg>
            <seg n="8229f6d6">
              Vi är olika partier, och det är egentligen rätt ointressant att
              här diskutera detta. Därför ska jag inte fråga statsrådet om hur
              det blir med skollagen, hur det blir med högskolepolitiken och
              hur det blir med betygen om ni får vara med och regera nästa gång.
              Ni har ju inget som helst enat alternativ, och ni har mycket svårt
              att få igenom era förslag i riksdagen just nu på grund av det.
              Det vet vi som sitter i utbildningsutskottet.
            </seg>
            <seg n="d22cc8b4">
              Den intressanta frågan som Torsten Lindström har tagit upp här
              är hur det blir med de tunga, viktiga ämnena. Hur pass obligatoriska
              ska de vara? Vilken roll ska de få spela? Ska geografi bli kvar?
              Ska man bli tvungen att välja bort filosofi eller psykologi om
              man läser samhällsvetenskapligt program? Det handlar också om
              religionsämnets roll. Även jag är intresserad av att höra ett
              lite tydligare svar om det.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="7fc1b71b">
            10 § Svar på interpellation 2005/06:204 om regeringens hantering
            av Vänsterpartiets utgiftskrav
          </note>
          <note type="speaker" n="63dd3eb5">
            Anf. 65 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-22" n="2eca78fe">
            <seg n="818126a3">
              Herr talman! Roger Tiefensee har frågat mig vilka av de vallöften
              som Vänsterpartiet antog på sin kongress i januari som jag ställer
              mig bakom och hur jag avser att hantera Vänsterns förslag i den
              kommande budgetprocessen.
            </seg>
            <seg n="845b9077">
              Inför valet presenterar varje parti sin politik och sina prioriteringar.
              Sedan är det väljarna som den 17 september avgör politikens inriktning
              de närmaste fyra åren. Jag har noterat att Lars Ohly i sina kommentarer,
              i samband med kongressen, också påpekat att Vänsterpartiets möjlighet
              att genomföra sin politik beror på de parlamentariska styrkeförhållandena.
            </seg>
            <seg n="b9e4596b">
              Men visst finns det områden där vi har en grundläggande samsyn:
              När det gäller att få fler människor i arbete och pressa tillbaka
              arbetslösheten, att säkerställa en god kvalitet i skola, vård
              och omsorg, att reformera tandvården och fortsätta omställningen
              till ett hållbart samhälle.
            </seg>
            <seg n="8f07575a">
              För mig och mitt parti är det självklart att vi bara kan klara
              sådana viktiga åtaganden om vi har ordning på ekonomin, och tar
              ett långsiktigt ansvar för att ha kontroll på statens utgifter.
            </seg>
            <seg n="4e3a9fe9">
              Regeringen har i samarbete med Vänsterpartiet och Miljöpartiet
              utarbetat över dussinet budgetpropositioner och ekonomiska vårpropositioner
              sedan 1998. Under innevarande mandatperiod har vi haft ett bra
              samarbete med ett program om 121 punkter som grund.
            </seg>
            <seg n="a5e65303">
              Den ekonomiska politik som regeringen och samarbetspartierna
              varit överens om har medfört en, även med internationella mått,
              mycket god ekonomisk utveckling med starka statliga finanser.
            </seg>
            <seg n="8ab9a781">
              Konjunkturinstitutet, Ekonomistyrningsverket och andra bedömare
              har fått revidera upp sina tillväxtprognoser för 2006. Inför 2006
              års ekonomiska vårproposition kommer också regeringen att göra
              en ny bedömning. Sysselsättningen ökar, varslen blir färre och
              jag är övertygad om att också arbetslösheten kommer att minska.
            </seg>
            <seg n="d41d3b06">
              Att tillväxten tar fart märks i näringslivet. Fyra av tio företag
              planerar nyanställningar 2006, enligt en undersökning från Lindebergs
              Grant Thornton. Samma tid i fjol var siffran 29 %. Antalet företag
              som planerar nedskärningar har minskat från 21 till 16 % under
              samma tidsperiod. Även antalet företag som förväntas gå i konkurs
              minskar enligt kreditupplysningsföretaget UC. Förra året minskade
              konkurserna med 11 % och i år beräknas de sjunka med 56 %.
            </seg>
            <seg n="27586407">
              Socialdemokraterna kommer inte att medverka till att äventyra
              denna utveckling. Vi går till val på en politik som kombinerar
              ett ansvarstagande för Sveriges ekonomi med framåtsyftande reformer.
            </seg>
            <seg n="50845f58">
              Efter valet är Socialdemokraterna beredda att samarbeta med de
              partier som vill utveckla den svenska välfärden och som är beredda
              att ta ansvar för landets ekonomi.
            </seg>
          </u>
          <note type="speaker" n="a14e3bb9">
            Anf. 66 ROGER TIEFENSEE (c):
          </note>
          <u who="Q6210672" xml:id="i-5c8a719769c78c35-0" n="bb5f91f8">
            <seg n="e51061c6">
              Herr talman! Tack, finansministern, för ett intressant svar.
              Det är intressant därför att finansministern på intet sätt tar
              avstånd från vänsterkongressens miljardrullning. För miljarderna
              rullar ju verkligen. Vi har låtit riksdagens utredningstjänst
              räkna på förslagen, och trots att allt inte var beräkningsbart
              för dem så hamnade notan på runt 110 miljarder med ett litet spann
              upp och ned för osäkerheter.
            </seg>
            <seg n="ebbe0e73">
              Vänsterpartiets ekonomiska talesman Lars Bäckström har ju räknat
              på hela plattformen och bedömde inför kongressen att den kostade
              200300 miljarder.
            </seg>
            <seg n="9f9e79ee">
              Förnuftiga och verklighetsförankrade vänsterkommunalråd som Tommy
              Hamberg i Eskilstuna och Staffan Norberg i Södertälje har ju mer
              eller mindre tagit avstånd ifrån valplattformen och menar att
              den är orealistisk om man inte gör prioriteringar.
            </seg>
            <seg n="738bf2d7">
              Men Pär Nuder tar inte avstånd från valplattformen, och det tycker
              jag är anmärkningsvärt. I stället får jag i svaret en lång utläggning
              intressant, men ändå om hur bra det går för svensk ekonomi. Det
              är den traditionella socialdemokratiska makrobilden som inte ser
              hushåll och företag. Man ser inte alla förtidspensionerade, alla
              långtidssjuka och alla arbetslösa som tillsammans utgör över en
              miljon människor. Då är det kanske inte så konstigt om Pär Nuder
              inte ser orealismen i Vänsterpartiets valplattform.
            </seg>
            <seg n="263e5476">
              Hur ska jag annars tolka finansministerns svar? Det finns inget
              avståndstagande. Det är skryt om ekonomin. Ska jag tolka det så
              att finansministern menar att Vänsterpartiets valplattform ryms
              inom den förda ekonomiska politiken? Jag tycker att det kan vara
              läge för finansministern att nyansera sitt svar.
            </seg>
            <seg n="78fd7670">
              Vi har ju sett här att det inte går att säga att Socialdemokraterna
              går till val på ett eget program och sedan får vi se efter valet.
              Samarbetspartierna har ju uppenbarligen mer eller mindre veto.
              Så sent som i dag har vi fått reda på att regeringen och Socialdemokraterna
              backar från sitt eget väldigt tydliga krav och vilja att sänka
              spritskatten. Jag efterlyser lite nyansering. Menar finansministern
              verkligen, till skillnad mot flera vänsterkommunalråd ute i landet,
              att Vänsterpartiets valplattform är realistisk? Får den rum i
              den ekonomiska politik som ni för tillsammans med Vänstern och
              Miljöpartiet?
            </seg>
          </u>
          <note type="speaker" n="297da6aa">
            Anf. 67 LARS BÄCKSTRÖM (v):
          </note>
          <u who="Q5591718" xml:id="i-58bdc860c084c7f8-0" n="730e0dbe">
            <seg n="4534bae5">
              Herr talman! Nu har Nuder och Tiefensee diskuterat en tredje
              part, och då är det kanske klokt om den parten också ger sin syn
              på saken.
            </seg>
            <seg n="3662c857">
              Tiefensee säger i sin interpellation att Vänsterpartiets valplattform
              kostar mycket pengar att genomföra och att om den skulle genomföras
              skadas Sveriges ekonomi, och därför måste s välja att avbryta
              samarbetet med v eller förstöra landets ekonomi. Tiefensee ställer
              en fråga utan svar. Ska man bryta eller förstöra landets ekonomi?
              Men Nuder behövde inte ringa en kompis. Han behövde inte använda
              någon sådan livlina eller fråga publiken. Han klarade att reda
              ut det här ganska väl.
            </seg>
            <seg n="a6abd9f6">
              Frågan och debatten vilar inte på korrekt grund. Tiefensee nämnde
              siffror på 86 till 136 miljarder i interpellationen, och nu är
              det 110. Det är riktigt att jag har angivit att det kan ligga
              en bit över 300 miljarder om man tar med allting. Jag har utgått
              från långtidsutredningarna. Och jag har ändå inte tagit med höjda
              löner i offentlig sektor, för det är tillgodosett i långtidsutredningarna
              genom ekonomisk tillväxt. Sedan ska man lägga till kostnader för
              den nödvändiga miljö- och energiomställningen. Tiefensees siffror
              kan vara för låga, och skulle Centern räkna likadant på sina egna
              siffror är det även fel i Centerns beräkningar.
            </seg>
            <seg n="39a22cd1">
              Men frågan är i alla fall inte berättigad. Plattformen är dyr,
              men den ska inte genomföras fram till 2010. Vår partiledning och
              kongress har tvärtom sagt att plattformen ska ses som ett långsiktigt
              alternativ och mer som en målsättning och visioner. Därför kan
              inte den plattformen omöjliggöra ett samarbete fram till 2010
              eftersom den sträcker sig mycket längre framåt i tiden.
            </seg>
            <seg n="1de2a1cd">
              Faktum är att vi vid det förra valet 2002 hade en plattform som
              låg ungefär på samma nivå i kostnader. Den var nog lite billigare,
              men det har inte omöjliggjort samarbete under den perioden kring
              121 punkter.
            </seg>
            <seg n="570724fd">
              Sedan finns det sådana som röstar inom v som har sagt att man
              borde ha prioriterat hårdare och visat mer finansiering för mandatperioden.
              Men vår kongress valde en annan väg och en mer visionär väg. Det
              är möjligt att den här debatten gör att vi får fram just effekten
              att det här inte är avsett att genomföras till 2010, och i så
              fall är den här debatten väldigt bra.
            </seg>
            <seg n="52cba39e">
              Sedan kan det vara så att det i debatt och i valrörelse kommer
              att resas krav på att v hårdare ska prioritera vad man anser vara
              möjligt och realistiskt att genomföra om vi fick råda helt själva.
              Men det kommer vår partistyrelse att prioritera i så fall. Kongressen
              har sagt att Sverige ska ha sunda statsfinanser. Den har också
              gett i uppdrag till partistyrelsen att avgöra om vi ska fokusera
              på vissa frågor mer än andra i valrörelsen. Låt oss diskutera
              om det är överbud eller inte när vi diskuterar de konkreta sakfrågorna.
              Det tror jag är bra.
            </seg>
            <seg n="e3f68ae3">
              Debatten från Tiefensees och Centerns sida vilar helt enkelt
              på en oriktig grund. Plattformen omfattar inte perioden 20062010.
              Den är en perspektivplattform för ett långsiktigt politiskt arbete.
            </seg>
            <seg n="6caa10b1">
              Herr talman! Min tid är nästan slut. Jag får be interpellanten
              och finansministern om ursäkt, men på grund av ett reseschema
              får detta bli mitt inlägg i den här debatten. Jag har ändå klargjort
              några viktiga punkter som kan vara till vägledning för den fortsatta
              debatten.
            </seg>
          </u>
          <note type="speaker" n="d798bd8c">
            Anf. 68 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-23" n="2eca78fe">
            <seg n="cb4b15f5">
              Herr talman! Roger Tiefensee använde uttrycket miljarderna rullar.
              Det är precis det de gör just nu, Roger Tiefensee. De rullar in
              i statskassan. Samtidigt som vi har ökade skatteinkomster till
              följd av en ökad aktivitet i ekonomin genom att fler får arbete
              och genom att företagen går bra faller också utgifterna, inte
              minst på ohälsoområdet. Jag ser fram emot att under valåret diskutera
              med Roger Tiefensee om den ekonomiska politikens utformning och
              om varför det enligt Roger Tiefensee och den borgerliga alliansen
              är nödvändigt att, trots att det nu går så bra för Sverige, försämra
              villkoren för de arbetslösa, de sjuka, de förtidspensionerade
              och de föräldralediga. Det är en ekonomisk politik som inte bara
              är orättfärdig, utan det är en ekonomisk politik som, utifrån
              era egna utgångspunkter, är politiskt omöjlig.
            </seg>
            <seg n="279e828a">
              Som jag sade i mitt interpellationssvar har vi tillsammans med
              Miljöpartiet haft ett framgångsrikt samarbete med Vänsterpartiet
              sedan 1998. Nu har Lars Bäckström lämnat kammaren, men jag vill
              ändå till riksdagens protokoll få fört att detta till stor del
              är Vänsterpartiets ekonomisk-politiska talesmans förtjänst. Vänsterpartiet
              har visat ett betydande ansvarstagande under de år som vi har
              bakom oss, och jag har ingen anledning att se att någonting annat
              skulle ske inför framtiden.
            </seg>
            <seg n="5a3a5c77">
              Så mycket vet jag emellertid om den valplattform som Vänsterpartiet
              har presenterat att den inte kommer att bli verklighet. Tar man
              de senaste opinionsundersökningarna så är ju Vänsterpartiet ett
              5-procentsparti. Roger Tiefensee tillhör ju ett 50-procentsalternativ,
              åtminstone att döma av de dagsaktuella opinionsundersökningarna
              jag är inte säker på att de opinionsundersökningarna kommer att
              stå sig när vi är framme vid valdagen.
            </seg>
            <seg n="0813a55d">
              Därför är jag betydligt mycket mer bekymrad över den politik
              som Centerpartiet står för, detta Centerparti som alldeles uppenbart
              glider längre och längre ut på högerkanten och som snart tar den
              plats som tidigare Moderata samlingspartiet hade i svensk politik.
              Jag skulle inte bli ett dugg förvånad om Maud Olofsson endera
              dagen kommer att tillkännage att Centerpartiet är intresserat
              av en plattskatt till exempel, med de förödande fördelningspolitiska
              konsekvenser som det skulle få. Maud Olofsson, Roger Tiefensees
              partiledare, har ju dessutom gjort klart att numera står även
              Centerpartiet för ambitionen att långsiktigt ta ned det svenska
              skattetrycket till en genomsnittlig europeisk nivå, det vill säga
              att sänka skatterna med 250 miljarder kronor. Jag är betydligt
              mycket mer bekymrad över det 50-procentsalternativ i den dagsaktuella
              opinionen som Roger Tiefensee representerar än den valplattform
              som jag vet att Vänsterpartiet aldrig någonsin kommer att få möjlighet
              att förverkliga.
            </seg>
          </u>
          <note type="speaker" n="a03e7064">
            Anf. 69 ROGER TIEFENSEE (c):
          </note>
          <u who="Q6210672" xml:id="i-5c8a719769c78c35-1" n="bb5f91f8">
            <seg n="af3516c9">
              Herr talman! Det är bra att finansministern också ser att miljarderna
              rullar. Även om statskassan får in tillfälliga intäkter handlar
              det ju väldigt mycket om den omläggning man gjorde. Periodiseringsfonder
              gav i storleksordningen tio extra miljarder förra året och tio
              extra miljarder i år. Men då tycker jag att det är ansvarslöst
              att använda sådana tillfälliga intäkter för att finansiera permanenta
              utgifter.
            </seg>
            <seg n="bc3ba6e1">
              Lena Mellin på Aftonbladet har beskrivit svensk ekonomi som dopad
              för tillfället. Vi har hög konjunktur, vi har låga räntor och
              en expansiv finanspolitik. Som bekant är det valår vart fjärde
              år. Det är också OS vart fjärde år. Som idrottsman kan man inte
              dopa sig till OS och sedan hoppas på att vinna. Jag minns som
              idrottsintresserad hur Johann Mühlegg formligen krossade Per Elofsson
              på tremilen i Soldier Hollow. Men han blev ju också avslöjad sedan.
            </seg>
            <seg n="8e16a5ef">
              Vi kan inte ha en ekonomisk politik som bygger bara på att man
              förbättrar konjunkturen inför ett valår. Vi måste ha en ekonomisk
              politik som förändrar strukturen. Det är därför Maud Olofsson
              har sagt att om vi får ordning på jobb och företagande och om
              vi kan se till att vi inte har ett läge där var femte person i
              arbetsför ålder står utanför arbetsmarknaden utan också får chans
              att komma in, ja då kan vi också långsiktigt pressa skattetrycket.
            </seg>
            <seg n="a3f116a4">
              Men Pär Nuder och hans kamrater har ju hela tiden fokus på utgifter.
              Inte för inte skulle de här utgiftsvolymerna från Vänsterpartiets
              kongress landa i ett behov av en kommunalskattehöjning på 67 kr
              just den kommunalskattehöjning som både finansministern och statsministern
              flaggade för för något år sedan när man såg att den borgerliga
              alliansen började vara mer återhållsamma i sina skatteförslag,
              och att skatteförslagen dessutom var finansierade. Då började
              man prata om höjda skatter i stället, för att liksom behålla rågången.
              Och det är väl det som kommer att bli resultatet om det blir Vänsterpartiets
              kongress summerat med Socialdemokraternas kongress som blir ett
              alternativ efter valet.
            </seg>
            <seg n="c9563e7f">
              I december var det 248 760 personer som var öppet arbetslösa
              och 125 701 personer som var i program. Summan blir 374 461 personer
              en obalans på 8,4 %. Då måste fokus vara där, på jobb och företagande.
              Fokus kan inte vara på vidlyftiga reformer som sex timmars arbetsdag
              som sades på Vänsterkongressen. Då måste också finansministern,
              som är beroende av Vänstern och Miljöpartiet för sitt maktinnehav,
              våga prioritera och våga ta avstånd från förslag i vänsterplattformen.
              Men ändå gör han inte det. Om han inte vågar ta avstånd och inte
              vågar prioritera så kommer ju fokus att flyttas. Fokus på jobb
              och företagande är helt nödvändigt, men det kommer att flyttas.
            </seg>
          </u>
          <note type="speaker" n="1379cb42">
            Anf. 70 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-24" n="2eca78fe">
            <seg n="be370a0f">
              Herr talman! Det är bra att det nu också finns fört till riksdagens
              protokoll att Centerpartiet står för att sänka skattetrycket i
              Sverige med 250 miljarder kronor. Vi kommer att erinra om det
              i valrörelsen var så säker, Roger Tiefensee! Men det är bra att
              du skruvar fast dig i den positionen, därför att då tror jag att
              alternativen för väljarna kommer att bli än tydligare.
            </seg>
            <seg n="97fc6ac7">
              Jag ser inget behov av ett ökat skatteuttag under den kommande
              mandatperioden, allra helst som jag har stor insikt i de offentliga
              finanserna. Som finansminister har man ju det privilegiet. Jag
              kan glädja Roger Tiefensee det är ju ett glädjande budskap med
              att de stärkta statsfinanserna ingalunda uteslutande beror på
              några engångseffekter, utan det beror på en samlad ökad aktivitet
              i ekonomin. Detta kommer Roger Tiefensee och allmänheten ganska
              snart att bli varse när vi lägger den ekonomiska vårpropositionen.
              Då kommer det att framgå med all önskvärd tydlighet att detta
              ingalunda är några engångseffekter, utan det beror på den samlade
              ökade aktiviteten i ekonomin. Det borde väl Roger Tiefensee tycka
              är bra? Eller är det för jobbigt att erkänna det under ett valår
              för en oppositionspolitiker?
            </seg>
            <seg n="538f8efb">
              Nej, vi har högre tillväxt. Vi kommer att revidera upp våra tillväxtantaganden.
              Vi kommer att revidera våra prognoser för den offentliga ekonomins
              utveckling. Den kommer att vara betydligt starkare än vi trodde
              bara så sent som i höstas. Vi kommer att kunna se en ökad uppgång
              i sysselsättning och ett fall i arbetslöshet.
            </seg>
            <seg n="5f58d408">
              Detta gör att vi, just som Roger Tiefensee sade, kan sätta fokus
              på dem som står längst från arbetsmarknaden, de som har störst
              behov av stöd och hjälp för att komma tillbaka till arbetsmarknaden:
              de långtidssjuka, de förtidspensionerade och de långtidsarbetslösa.
            </seg>
            <seg n="2a475bd9">
              Men varför ska man försämra villkoren för dem för att de ska
              komma tillbaka i denna konjunkturuppgång? Det är ju där er ekonomiska
              politik haltar! Ni ska lägga en otrygghetschock över det svenska
              samhället i en situation när tryggheten, tillförsikten och optimismen
              precis håller på att växa. När fler vågar ta steget att möta nödvändiga
              förändringar till följd av globaliseringen genom att vi har ett
              så generöst trygghetssystem, då ska ni lägga denna otrygghetschock
              över dem som redan har det allra sämst.
            </seg>
            <seg n="ee1f59dc">
              Vår politik är den motsatta. Vi ska designa individuella lösningar
              för varje individ som befinner sig i långtidsarbetslöshet, långtidssjukdom
              eller för den delen är förtidspensionerad och har en restarbetsförmåga
              kvar för att komma tillbaka till arbetslivet. Vi genomlyser nu
              hela Västra Götaland och hela Västmanlands län. Alla individer
              ska få sin skräddarsydda, designade väg tillbaka. Men vi ska inte
              börja med att piska dem genom att sänka ersättningsnivåerna. Varför
              ska en förtidspensionär få se sin redan låga ersättningsnivå på
              64 % sänkt till 60 %? Jo, därför att ni vill ta bort förmögenhetsskatten!
              Det är ju precis det som det kostar att ta bort förmögenhetsskatten.
              Den kostnaden ska betalas av de förtidspensionerade.
            </seg>
            <seg n="afb30b75">
              Nej, Roger Tiefensee, du tillhör det nya Centerpartiet, det centerparti
              som står för 250 miljarder kronor i skattesänkningar. Som sagt,
              jag skulle inte bli så väldigt förvånad om inte Maud Olofsson
              ganska snart kanske inom några dagar, vem vet? dessutom kommer
              att signalera att vi ska ha plattskatt i Sverige.
            </seg>
          </u>
          <note type="speaker" n="12f4da88">
            Anf. 71 ROGER TIEFENSEE (c):
          </note>
          <u who="Q6210672" xml:id="i-5c8a719769c78c35-2" n="bb5f91f8">
            <seg n="52795eb9">
              Fru talman! Jag vill ha tydligt fört till riksdagens protokoll
              att Centerpartiet och alliansen finansierar alla sina skattesänkningar.
              Det är därför som det är så viktigt att föra den diskussionen.
              Den valplattform som Vänsterpartiet har och de löften som Pär
              Nuder och statsministern kommer att ge i sin valplattform kommer
              jag också att efterfråga finansieringen av. Det är det som är
              skillnaden.
            </seg>
            <seg n="62db374a">
              Pär Nuder säger att vi ingår i ett 50-procentsalternativ. Ja,
              det är helt rätt. Om inte Vänsterpartiet och Miljöpartiet ska
              ingå i regeringen är alliansen uppenbarligen det enda alternativet
              om man vill ha en majoritetsregering. Därför kan vi också ge tydliga
              besked.
            </seg>
            <seg n="d5a87ce9">
              Vi har gett tydliga besked om förtidspensionen. Det är inte Moderaternas
              60 % ersättningsnivå som gäller, vilket Pär Nuder låtsas att det
              är. Vi föreslår ingen förändring i ersättningsnivån när det gäller
              förtidspensionen. Samma sak gäller sjukförsäkringen. Vi har en
              historisk beräkningsgrund som gör att sjukförsäkringen blir mer
              försäkringsmässig. Dessutom kompletterar vi sjukförsäkringen med
              ett nytt mål, vilket är det viktiga.
            </seg>
            <seg n="b41c5c5a">
              Erbjudandet till dem som i dag inte får ordentlig rehabilitering
              är från Pär Nuder och regeringen att bli förtidspensionerad med
              64 % av den tidigare ersättningen. Vårt erbjudande innebär att
              vi ska ha ett kompletterande mål i sjukförsäkringen för att hjälpa
              människor tillbaka. Och då ska det inte bara vara fråga om några
              projekt i Västra Götaland, utan det ska finnas en helt annan struktur,
              för det är där problemet ligger.
            </seg>
            <seg n="daf9d77c">
              När en miljon människor i arbetsför ålder står utanför arbetsmarknaden
              är det fel på strukturen. Man måste därför se till att arbetsmarknadspolitiken
              ger människor möjlighet till anställning. Man måste se till att
              de som är långtidssjukskrivna får möjlighet att komma tillbaka
              till ett jobb.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="183c00b7">
            11 § Svar på interpellation 2005/06:208 om hushållstjänster
          </note>
          <note type="speaker" n="a4ba3c2d">
            Anf. 72 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-25" n="2eca78fe">
            <seg n="fb4da521">
              Fru talman! Annelie Enochson har frågat mig vilka åtgärder jag
              avser att vidta för att på försök införa den finska modellen med
              skattereduktion för hushållstjänster i Sverige och vilka övriga
              åtgärder jag avser att vidta för att göra svarta jobb vita inom
              hushållstjänstesektorn. Annelie Enochson har också ställt frågan
              om vilka åtgärder jag avser att vidta för att på andra sätt underlätta
              för hushållen att köpa hushållstjänster.
            </seg>
            <seg n="9f8a136e">
              Det finns flera skäl att inte införa skattereduktion för köp
              av hushållsnära tjänster. Särskilda skatteregler för hushållstjänster
              har enligt min mening inte samma prioritet som mer generellt inriktade
              åtgärder. Genom generellt inriktade åtgärder undviks snedvridningar
              av ekonomin och avgränsningsproblem.
            </seg>
            <seg n="85e9f58c">
              När det gäller skattesystemets utformning är regeringens huvudlinje
              att stimulera arbetsmarknadsdeltagande, arbetsutbud och sysselsättning
              med brett inriktade justeringar av skatteuttaget på förvärvsinkomster.
              19901991 års skattereform vilade på sunda principer om enkla,
              neutrala och likformiga skatteregler. Sedan dess har många undantag
              gjorts. Att skapa ytterligare särregler är inte önskvärt. Problemet
              med många undantag är att de leder till ett oöverskådligt och
              ineffektivt skattesystem. Regeringen ämnar därför göra en översyn
              av skattesystemet i dess helhet.
            </seg>
            <seg n="19405d6b">
              Annelie Enochson hänvisar till de finska erfarenheterna av hushållsavdrag.
              Det är värt att påpeka att det finska systemet för hushållsavdrag
              inkluderar även renoveringstjänster motsvarande vårt så kallade
              ROT-avdrag. I utvärderingen av det finska systemet framkom det
              att merparten av de nya tjänsterna i Finland har skapats inom
              just renoveringssektorn, inte inom städsektorn. Det så kallade
              ROT-avdraget har en konjunkturpolitisk bakgrund, där avsikten
              är att mildra effekterna av den svaga utvecklingen på byggarbetsmarknaden.
            </seg>
            <seg n="a084fc8b">
              Några särskilda konjunkturpolitiska skäl för en stimulans av
              hushållstjänstesektorn finns enligt min mening inte. Den privata
              servicesektorn är en viktig bransch som kommer att växa med eller
              utan skattesubventioner. I framtiden kommer behovet av arbetskraft
              i välfärdssektorn att öka kraftigt, främst till följd av demografiska
              förändringar. Att i ett sådant läge subventionera en flytt av
              arbetskraft till sektorn för hushållsnära tjänster är inte oproblematiskt.
            </seg>
            <seg n="49332664">
              Annelie Enochson hänvisar också till en Temoundersökning som
              visar att fler än hälften av dem som köper hushållstjänster nu
              betalar för tjänsten svart och till Konjunkturinstitutets studie
              som visar att sysselsättningen i vit sektor skulle öka om skattelättnaden
              infördes. Jag är benägen att hålla med om att en skattelättnad
              för hushållsnära tjänster sannolikt skulle innebära en viss överföring
              av svart arbetskraft till vit, åtminstone på lite längre sikt.
              Det finns emellertid inget enkelt samband mellan förekomsten av
              svartarbete och skattenivån.
            </seg>
            <seg n="07fee2cd">
              Regeringen prioriterar kampen mot skattefusk och ekonomisk brottslighet
              men anser att det finns mer effektiva sätt att bekämpa svartarbete
              än via särregleringar i skattelagstiftningen. Skatteverket har
              i höstas på regeringens uppdrag utökat och förbättrat informationen
              om de förenklade reglerna om redovisning och betalning av arbetsgivaravgifter
              och avdragen skatt som finns för privatpersoner, vilka är tillämpningsbara
              bland annat i fallet vid köp av hushållsnära tjänster.
            </seg>
            <seg n="88876b2e">
              Mot denna bakgrund är jag inte beredd att vidta några åtgärder
              inom hushållstjänstesektorn.
            </seg>
          </u>
          <note type="speaker" n="343cb475">
            Anf. 73 ANNELIE ENOCHSON (kd):
          </note>
          <u who="Q4768959" xml:id="i-0f1ec474a97960b9-0" n="3827882b">
            <seg n="57ed3df7">
              Fru talman! Tack för svaret, finansministern.
            </seg>
            <seg n="97ea82ab">
              Det är väl så att omvärlden håller på att springa ifrån Sverige
              när det gäller att visa hur bra rabatterade hushållstjänster faktiskt
              är för ett samhälle. Kanske, kanske kan regeringen dra lärdom
              av andra länders klokskap.
            </seg>
            <seg n="0dc7ef2b">
              Finland är det exempel som vi talar mest om i Sverige. Vid en
              hearing som jag åhörde hos Almega i förra veckan med biträdande
              finansminister Ulla-Maj Wideroos från Finland framkom alla de
              positiva effekter som hushållstjänster inneburit för finländarna.
            </seg>
            <seg n="036af7b1">
              Finland har, efter Italien, den mest åldrande befolkningen, och
              därför kommer man att utöka hushållstjänsterna till att innebära
              att även barnen kan köpa rabatterade tjänster för sina åldrande
              föräldrar. Att veta att våra åldrande föräldrar får just den vård
              som vi i familjen känner är bäst för dem innebär en stor trygghet,
              och det skulle minska stressen avsevärt för många hårt dubbelbeskattade
              svenskar. Finländarna har här inga ideologiska skygglappar utan
              försöker på alla sätt att göra det bästa för sina medborgare.
            </seg>
            <seg n="1c810cba">
              Andra positiva effekter med avdragsgilla hushållstjänster är
              i Finland att
            </seg>
            <seg n="dd1c4a4e">
              Frankrike kommer i år att satsa stort på att förbättra sitt system
              med hushållstjänster. Systemet med hushållstjänster har funnits
              i Frankrike sedan 1993 och förenklas nu genom att de båda typerna
              av checkar som funnits slås ihop till en enda. Hushållen kan sedan
              tidigare göra skatteavdrag för hushållstjänster med 50 %.
            </seg>
            <seg n="1729c64a">
              Som hushållstjänster räknas i Frankrike exempelvis enklare underhåll
              i hemmet, hjälp till äldre, barnvakt, sysslor av typen allt-i-allo,
              trädgårdsarbete, viss administration, stödundervisning för skolelever
              i hemmet samt hårvård i hemmet. Nya typer av servicetjänster skapas
              ständigt, bland annat nya tekniska tjänster inom vården, som kan
              ses som personliga tjänster inom hushållet.
            </seg>
            <seg n="e73fecdc">
              Som en allmän stimulans för sektorn är momsen sänkt för hushållstjänster
              inom ramen för EU. Frankrike har också agerat för att behålla
              den nuvarande sänkta momsen på 5,5 %.
            </seg>
            <seg n="9528810f">
              Österrike är ett annat land där ett checksystem för hushållstjänster
              införts. Starten skedde den 1 januari i år. Arbetstagarna får
              ett socialt försäkringsskydd, och det sker utan större kostnader
              eller administrativa besvär. Den svarta sektorn av hushållstjänster
              beräknas motsvara 400 miljoner euro i Österrike. Österrike verkar,
              liksom Sverige, ha problem med svartjobben inom hushållssektorn.
              I Sverige uppskattas dessa svartjobb till minst 800 miljoner kronor.
              Men till skillnad från Sverige försöker Österrike göra något åt
              situationen.
            </seg>
            <seg n="2a95f088">
              För en finansminister måste det väl vara av största vikt att
              svarta jobb kan göras vita. Och som ansvarig minister måste man
              väl se varje nytt jobb, varje sektor som skapar nya jobb, som
              en tillgång. Varför då denna ideologiska låsning?
            </seg>
            <seg n="433a67af">
              Ministern säger i sitt svar att några särskilda konjunkturpolitiska
              skäl för en stimulans av hushållssektorn inte finns. Men snälla,
              vi har i Sverige över 739 000 människor i arbetsför ålder som
              inte har arbete på den ordinarie arbetsmarknaden! Vilka ytterligare
              skäl behövs det för att pröva nya grepp som kan skapa jobb? En
              skattereduktion är ett sätt.
            </seg>
            <seg n="a5ebf43f">
              Mina frågor kvarstår: Varför denna ideologiska låsning? Varför
              inte pröva någon variant av skatteavdrag för köp av hushållstjänster
              och hänga med sina socialistiska kolleger i andra länder? Det
              vill jag ha svar på.
            </seg>
          </u>
          <note type="speaker" n="bef242f3">
            Anf. 74 ROGER TIEFENSEE (c):
          </note>
          <u who="Q6210672" xml:id="i-5c8a719769c78c35-3" n="bb5f91f8">
            <seg n="f21d366b">
              Fru talman! Det här är en intressant debatt. Jag håller helt
              med Annelie Enochson om att skattereduktion för hushållstjänster
              är bra för företagande och jobb. Man behöver bara titta på exemplet
              Finland och på deras förhållningssätt till detta. Man kan kalla
              det för finsk sisu eller handlingskraft där händer det saker i
              alla fall.
            </seg>
            <seg n="72e10b08">
              För att tillföra något extra till debatten skulle jag vilja vidga
              perspektivet till att omfatta tjänstenäringen totalt. I 2006 års
              budget hade regeringen sex branschprogram, bland annat om utveckling,
              samtal och forskningssatsningar. Tjänstenäringen fanns inte med
              över huvud taget trots att tjänstebranschen i den moderna ekonomin
              står för tre fjärdedelar av jobben; tre fjärdedelar av bnp är
              relaterat till tjänster. Produktionen är viktig, och tjänster
              och produktion är intimt förknippade med varandra. Scania tjänar
              inte så mycket pengar på sina lastbilar. De tjänar pengar på tjänsterna
              kring produktionen.
            </seg>
            <seg n="19274081">
              Man borde titta på svensk ekonomi. Har vi en ekonomi som är utformad
              efter produktion men dåligt anpassad till tjänsteverksamhet? Om
              svaret är ja och jag är beredd att svara ja på att den svenska
              ekonomin och det svenska skattesystemet inte är utformat för att
              vara bra för tillväxt i tjänstebranschen borde finansministern
              ta tag i det. Om Sverige hade haft samma tillväxt i tjänstenäringen
              som Storbritannien skulle vi ha haft 200 000 fler jobb om utvecklingen
              hade varit densamma från 1995 till 2002. På sju år skulle vi ha
              fått 200 000 fler jobb. Det skulle väl ha varit ett bra inlägg
              i diskussionen om jobb och företagande om de stora problem vi
              har i Sverige med det stora utanförskapet och den höga arbetslösheten?
            </seg>
          </u>
          <note type="speaker" n="f8b07535">
            Anf. 75 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-26" n="2eca78fe">
            <seg n="7fbdf581">
              Fru talman! Jag råder Roger Tiefensee att hålla upp fingret i
              luften eller läsa aktuell statistik om utvecklingen inom tjänstenäringen.
              Den sektorn ökar kraftigt just nu. Mig veterligen har vi inga
              subventioner som är riktade särskilt mot den sektorn. Hjulen snurrar
              på och de kommer att snurra fortare i framtiden.
            </seg>
            <seg n="f2b9c804">
              Annelie Enochson har ställt en fråga om skattereduktion för hushållstjänster.
              Hon talar mycket om det finska systemet. Låt mig på nytt läsa
              innantill ur ett riksdagsprotokoll. Där sägs att det finska systemet
              till icke oväsentlig del motsvarar vårt befintliga ROT-avdrag:
              Av den utvärdering som finns av det finska systemet framgår att
              merparten av de nya tjänsterna i Finland har skapats just inom
              renoveringssektorn, närmare bestämt mellan ca 4 600 och 5 800
              tjänster. Antalet nya städtjänster är betydligt mindre, mellan
              ungefär 700 och drygt 900 tjänster. Siffrorna är för 2003, och
              2004 uppskattas ytterligare 2 000 nya arbetstillfällen ha skapats.
              Det är alltså effekterna av det finska systemet.
            </seg>
            <seg n="f1719d91">
              Men, Annelie Enochson och Roger Tiefensee, varför orda så mycket
              om det finska systemet? Det är ju inte det ni vill införa. Ni
              har en helt annan modell, som inte har uppmärksammats i debatten.
              Enligt er modell är det inte hushållet som ska subventioneras,
              utan det är företag som säljer hushållstjänster som har rätt att
              vid den månatliga inbetalningen av moms och arbetsgivaravgifter
              dra av 50 % av arbetskostnaden för alla hushållstjänster man utfört.
              Fysiska personer får under ett år köpa hushållstjänster enligt
              alliansens förslag för maximalt 100 000 kronor, vilket innebär
              en maximal skattereduktion om 50 000. Systemet ska omfatta hushållstjänster
              som utförs i hemmet men också hushållets köp av externa tvätteritjänster
              samt hämtning och lämning av barn på dagis eller motsvarande.
              Det är ju inte alls det finska systemet! Det är ett helt annat
              system.
            </seg>
            <seg n="8182d94a">
              Första frågan som uppkommer eftersom ni är så engagerade måste
              ni ha svar på dessa frågor är: Vad är det för arbetskostnader
              som ska reduceras? Är det mervärdesskatten eller socialavgifterna
              som ska reduceras, eller är det båda? Och hur ska systemet kontrolleras
              i praktiken? Ska varje städbolag i Sverige föra en lista över
              vilka hushåll som har köpt tjänster? Varje hushåll får ju bara
              använda upp till 100 000. Vad är det för byråkrati ni vill lägga
              på småföretagen i hushållssektorn, och vad är det för byråkrati
              ni vill bygga upp i Skatteverket? Vad vill ni skapa för kontrollsystem,
              och vad finns det för integritetsaspekter på det?
            </seg>
            <seg n="93164311">
              Ska tvätteriet föra bok över när jag lämnar in min kostym på
              kemtvätt, och ska mina döttrar tvingas legitimera sig när de går
              och hämtar den, så att man kan registrera att familjen Nuder inte
              slår i taket om 100 000 kr? Har ni egentligen tänkt igenom hur
              systemet ska fungera i praktiken?
            </seg>
            <seg n="e23f3210">
              Tala inte mer om det finska systemet. Finländarna hade ett sådant
              system tidigare, men man avskaffade det. Det som finns i den borgerliga
              alliansens förslag är precis det som jag har beskrivit. Det vore
              intressant att veta hur ni hade tänkt att detta egentligen ska
              fungera i praktiken. Ni är ju så engagerade i de här frågorna.
            </seg>
          </u>
          <note type="speaker" n="a1d51275">
            Anf. 76 ANNELIE ENOCHSON (kd):
          </note>
          <u who="Q4768959" xml:id="i-0f1ec474a97960b9-1" n="3827882b">
            <seg n="b3f07963">
              Fru talman! Tack, finansministern. Finland avskaffade inte sitt
              system. Finland utvecklade det. Jag nämnde i mitt svar ett antal
              andra länder. Vitsen med den här debatten är inte att tala om
              exakt hur detta ska lösas, utan det handlar om ifall regeringen
              har ambitionen att tänka till i den här frågan och ta bort de
              ideologiska skygglappar man har haft.
            </seg>
            <seg n="ca86da61">
              Vid HSB-kongressen för inte så länge sedan sade ministern att
              vi måste börja diskutera de här frågorna. Vi blir allt äldre och
              kommer att behöva hjälp hemma, och vi måste kunna bestämma själva
              vilken hjälp vi vill ha. Det sade ministern vid HSB-stämman 2004.
            </seg>
            <seg n="3fa03f2b">
              Ministern säger i sitt interpellationssvar att särskilda regler
              för hushållstjänster inte har samma prioritet som generellt inriktade
              åtgärder. Det är ju en ideologisk inriktning som regeringen tar
              men denna regel frångås när det gäller ROT-avdrag. Att lägga in
              ett golv är tydligen helt okej enligt sossarna, men att städa
              samma golv går inte.
            </seg>
            <seg n="49fe1bb7">
              Ministern undrar hur kontrollen ska gå till och så vidare. Vi
              har ett sådant system i dag. Det heter hemtjänst. Vi har ett sådant
              system i dag där man är inne i varandras hem. Frågan är bara hur
              vi ska kunna utveckla detta system, där brukarna själva får bestämma,
              så att inte bara de rika har råd utan även de som har lägre inkomst.
              Det är det frågan handlar om. Det har man insett i Finland, Österrike,
              Frankrike och andra länder men inte sossarna i Sveriges regering.
            </seg>
            <seg n="fbcaf96a">
              Vi behöver fler arbetstillfällen och arbetsplatser i Sverige.
              Antalet företagare i landet har minskat med 9 % sedan 1993 och
              är i dag bara 400 000. I EU-15-länderna har antalet företagare
              i stället ökat med i genomsnitt 9 % under samma period. Hushållstjänster
              med rätt till skatteavdrag i någon form skulle öka antalet företagare,
              och Sverige behöver verkligen varje företag vi kan få.
            </seg>
            <seg n="d7b85a9a">
              Vid en skattereduktion om 50 % av arbetskostnaden beräknar Konjunkturinstitutet
              att vi kan öka sysselsättningen med mellan 3 000 och 19 000 människor.
              Varför vågar man inte pröva det? Vinsten med en skattereduktion
              är ju att fler kan köpa tjänsten.
            </seg>
            <seg n="c92a67aa">
              Någon på vänstersidan har sagt att det är bättre att skattepengar
              går rätt in i vården i stället för att subventionera hushållstjänster.
              Har man inte fattat något? För att pengar över huvud taget ska
              kunna ges måste de finnas och pengar finns om man säljer något
              och betalar skatt för det. Det är så det fungerar i det svenska
              samhället och i alla marknadsekonomier.
            </seg>
            <seg n="0811338f">
              Låt mig referera till nationalekonomins fader, Adam Smith. Han
              visar i sitt verk Wealth of Nations att de stora klippen när det
              gäller att skapa välstånd erhålls genom de specialiseringsvinster
              hushåll kan få genom att sälja sitt arbete på marknaden och byta
              till sig resultatet av andra människors arbete. Allt arbete ökar
              välstånd.
            </seg>
            <seg n="717184c1">
              Min fråga kvarstår: Vad är det som ska till för att regeringen
              ska kunna tänka sig att pröva någon form av rabatterade hushållstjänster,
              antingen med checkar som i Frankrike, skatteavdrag som i Finland
              eller med någon annan variant, en svensk modell? Man kan vidareutveckla
              ROT-avdraget, som man har gjort i Finland. Där började man med
              att se på vår modell och sedan jobba vidare. Vi jobbade i stället
              några år men slutade när vi såg att det fungerade väl.
            </seg>
            <seg n="4e211726">
              Vi måste tänka till, och vi måste ta bort de ideologiska skygglapparna
              för den svenska befolkningens skull.
            </seg>
          </u>
          <note type="speaker" n="2ef33fc6">
            Anf. 77 ROGER TIEFENSEE (c):
          </note>
          <u who="Q6210672" xml:id="i-5c8a719769c78c35-4" n="bb5f91f8">
            <seg n="e1003909">
              Fru talman! Finansministern tycker att jag ska hålla upp fingret
              och att jag ska se hur fort hjulen snurrar i tjänstesektorn. Uppenbarligen
              snurrar hjulen inte tillräckligt fort.
            </seg>
            <seg n="b40bb8fd">
              Det sker en omställning i ekonomin från produktion till tjänsteverksamhet.
              Men den omställningen finns det tydligen inte tillräcklig kraft
              i när det gäller expansionen i tjänstenäringen. De produktionsjobb
              som flyttas ut ersätts inte av tillräckligt många tjänstejobb.
              Uppenbarligen är finansministern ointresserad av att få en sådan
              utveckling i Sverige som Storbritannien har haft. Om vi hade haft
              samma utveckling i hela tjänstenäringen som Storbritannien har
              haft under sju år från 1995 till 2002 skulle vi ha haft 200 000
              nya jobb.
            </seg>
            <seg n="587f64a9">
              I sitt svar till Annelie Enochson antyder finansministern att
              han ser ett problem i att tjänstenäringen expanderar, för då blir
              det färre anställda med tjänster i offentlig sektor. Liksom av
              en händelse råkar ju Storbritanniens 200 000 jobb vara precis
              det antal som Vänsterpartiet vill anställa i offentlig sektor.
              Är det där problemet ligger?
            </seg>
            <seg n="383ce10a">
              Jag tror inte att man får vara blind för potentialen i tjänstenäringen.
            </seg>
            <seg n="f085846a">
              Det är intressant om finansministern vill diskutera detaljerna
              och komma bort från de ideologiska låsningarna. Låt oss då göra
              det. Låt oss diskutera detaljerna. Låt oss se hur Finland har
              utvecklat sitt program från ungefär det som vi föreslår till ett
              alltmer expanderat.
            </seg>
            <seg n="37da48af">
              Orsaken till att vi inte har valt att ha med ROT-tjänsterna ombyggnad,
              reparation och tillbyggnad i förslaget är att vi vill att det
              ska kunna genomföras snabbt och inte vara till alltför stor ekonomisk
              belastning för staten i ett initialt skede. Vi ser att det kan
              bli en väldigt bra potential. Byggbranschen själv vill dock gärna
              ha ROT-avdrag, så låt oss då ta den diskussionen och ta bort skygglapparna.
            </seg>
          </u>
          <note type="speaker" n="ec217ddd">
            Anf. 78 Finansminister PÄR NUDER (s):
          </note>
          <u who="Q320842" xml:id="i-ca91cf2d8874e2a8-27" n="2eca78fe">
            <seg n="177e2da5">
              Fru talman! Konjunkturinstitutet gör bedömningen att under innevarande
              år och nästa kommer sysselsättningen att öka med 100 000 nya jobb.
              Merparten av dessa kommer att komma i tjänstesektorn, detta utan
              några subventioner. Hur Roger Tiefensee än vrider och vänder på
              argumentationen är alltså det som just nu sker att vi ökar sysselsättningen
              i just servicesektorn.
            </seg>
            <seg n="9653ef62">
              Nej, Annelie Enochson, jag moraliserar inte alls över dem som
              vill köpa hushållstjänster, över dem som vill köpa städtjänster
              till sina hem. Det vore jag den siste att göra. Den här debatten
              har dessvärre haft en del övertoner av att det finns arbete som
              är sämre än annat utfört arbete. Den debatten deltar inte jag
              i.
            </seg>
            <seg n="b8d5d9c5">
              Däremot är jag väldigt tveksam till, på ideologiska grunder,
              att subventionera privat sysselsättning i specifika sektorer.
              Analogt med det resonemanget följer också att jag är skeptisk
              till att skattesubventionera exempelvis verksamhet inom byggsektorn.
              Jag tillhör dock en regering som införde en tillfällig konjunkturpolitisk
              stimulans för att få i gång situationen i byggsektorn. Det var
              ett avsteg från den grundläggande principen.
            </seg>
            <seg n="0ff7b847">
              Vi ska inte ha system som subventionerar privat sysselsättning.
              Jag kan också glädja Annelie Enochson och Roger Tiefensee med
              att den privata sysselsättningen nu ökar. Vi behöver inte ha dessa
              enskilda subventioner riktade till en sektor här och en sektor
              där. Inte minst ökar nu sysselsättningen i byggsektorn, och vi
              har inget ROT-avdrag i dag till följd av att vi har en så god
              makroekonomisk situation.
            </seg>
            <seg n="02bc28be">
              Så var det den finska situationen. Jo, Annelie Enochson, det
              var så att företagsstödsmodellen, den som ni nu står för, slopades
              i början av 2001 i Finland. Ni står inte för det system som man
              har i Finland. Ni står för ett system som är dyrt, som är administrativt
              krångligt och som kommer att vara integritetskränkande.
            </seg>
            <seg n="01267451">
              Nu har jag ju lärt mig hur den här alliansen fungerar. Nu när
              jag har satt fingret på den ömma punkten i ert förslag, som ni
              alldeles uppenbart inte har tänkt igenom eftersom ni inte ens
              pläderar för det, kommer ni säkert att ändra er. Det är ju någonting
              som går som en om inte röd så blå tråd genom alliansens politik:
              opportunismen.
            </seg>
            <seg n="c1ff3813">
              Ni står för ett administrativt krångligt system som kommer att
              lägga en stor administrativ börda på redan tyngda småföretag,
              som kommer att bygga upp en stor skattebyråkrati och som kommer
              att leda till en väldig integritetskränkning om detta system ska
              kunna kontrolleras så att man inte överutnyttjar det. Dessutom
              förstår jag inte hur den här priselasticiteten ska fungera. Vad
              har vi för garantier för att dessa tjänster i slutledet verkligen
              blir billigare genom denna subvention som ni tänker ge till dem
              som utför tjänsterna, inte till dem som köper tjänsterna?
            </seg>
            <seg n="9c9cf7fd">
              Nej, vi behöver inte subventionera privat sysselsättning för
              att få i gång den privata sysselsättningen. Det räcker att sticka
              ut nosen, höll jag på att säga, utanför denna kammare så ser man
              aktiviteten i den svenska ekonomin.
            </seg>
          </u>
          <note type="speaker" n="eb233e7c">
            Anf. 79 ANNELIE ENOCHSON (kd):
          </note>
          <u who="Q4768959" xml:id="i-0f1ec474a97960b9-2" n="3827882b">
            <seg n="77e7f756">
              Fru talman! Det är väl detta vi kommer att höra det närmaste
              halvåret fram till valet: Det går bra för Sverige. Denna uppfattning
              delas dock inte av 1,4 miljoner människor i Sverige. Det får ni
              försöka förklara i något annat forum än här i kammaren. Det kommer
              ni inte ifrån.
            </seg>
            <seg n="3a079ac3">
              Det vi i alliansen vill är att i alla fall försöka. Vi vill liksom
              i Frankrike, liksom i Finland, liksom i Österrike utveckla. Det
              är det vi också skulle önska att regeringen ville. Vi vill se
              vad detta skulle innebära, och vi är beredda att utveckla de modeller
              vi kommer fram till.
            </seg>
            <seg n="eadbcf3c">
              Jag vill här i veckans sista debatt försöka påvisa behovet av
              detta för finansministern. Det finns som sagt olika modeller.
              Jag nämnde tre eftersom jag tyvärr inte har så lång tid på mig.
              Det finns dock andra modeller, och jag kan ge finansministern
              exempel på dessa.
            </seg>
            <seg n="0151c2bc">
              Jag vill här till slut tala om att jag tror, eller är ganska
              säker på, att den svenska befolkningen behöver rabatterade hushållstjänster.
              Varför? Jag tänker ta några argument:
            </seg>
            <seg n="09b02f7a">
              Vi har en stor och växande svart marknad för hushållstjänster.
            </seg>
            <seg n="28333856">
              Vi har utarbetade föräldrar, speciellt kvinnor, som inte får
              sitt livspussel att gå ihop med familj, hem och arbete vilket
              i sin tur innebär ökade sjukförsäkringskostnader finansministern
              vet hur de accelererar och ofta slutar med en förtidspension.
            </seg>
            <seg n="cc48e341">
              Vi har ett stort behov av att öka tillväxten och stimulera den
              privata servicesektorn.
            </seg>
            <seg n="2347911e">
              Vi har ett stort behov av att öka sysselsättningen.
            </seg>
            <seg n="53cb3b7c">
              Vi har inte minst det demografiska argumentet. Vi har alltfler
              åldringar som behöver hjälp och en alltmer krympande kommunal
              sektor. Det vet finansministern.
            </seg>
            <seg n="1a5b3d53">
              Vi har en skev jämställdhet när det gäller regeringens prioritet.
            </seg>
            <seg n="6df8ff5e">
              Vi måste öka företagandet.
            </seg>
            <seg n="827f6d9c">
              Jag skulle än en gång vilja att finansministern läste igenom
              det vi har sagt och försökte lyssna på detta med att våga pröva
              rabatterade hushållstjänster. Om du inte vill lyssna och se på
              vår modell, utarbeta en annan! Lyssna också på era socialistiska
              kolleger i andra europeiska länder de vågar om ni inte klarar
              av att lyssna på oss i alliansen.
            </seg>
          </u>
          <note n="f753ef94">
            Överläggningen var härmed avslutad.
          </note>
          <note n="5f949e4f">
            12 § Bordläggning
          </note>
          <note n="dc8925dc">
            Anmäldes och bordlades
          </note>
          <note n="dd1c7f91">
            13 § Anmälan om frågor för skriftliga svar
          </note>
          <note n="7be04433">
            Anmäldes att följande frågor för skriftliga svar framställts
          </note>
          <note n="a2a7d5aa">
            den 27 januari
          </note>
          <note n="aaa376f6">
            Rolf Olsson
          </note>
          <note n="bc1f55aa">
            Magdalena Andersson
          </note>
          <note n="457611d0">
            Ingegerd Saarinen
          </note>
          <note n="bc1f55aa">
            Magdalena Andersson
          </note>
          <note n="21d60abe">
            Fredrik Olovsson
          </note>
          <note n="79aeef91">
            Yilmaz Kerimo
          </note>
          <note n="98d886cf">
            Bertil Kjellberg
          </note>
          <note n="06d643bd">
            Tina Acketoft
          </note>
          <note n="6d31b81e">
            Frågorna redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note n="b19758b8">
            14 § Anmälan om skriftliga svar på frågor
          </note>
          <note n="51cce4f1">
            Anmäldes att skriftliga svar på följande frågor inkommit
          </note>
          <note n="1abc2d0a">
            den 26 januari
          </note>
          <note n="70ce6c1e">
            Gunnar Nordmark
          </note>
          <note n="e272b291">
            Ewa Björling
          </note>
          <note n="36e66af3">
            Alice Åström
          </note>
          <note n="f45edb42">
            Tobias Billström
          </note>
          <note n="a2a7d5aa">
            den 27 januari
          </note>
          <note n="cd4ae84c">
            Birgitta Ohlsson
          </note>
          <note n="0d3219c5">
            Cecilia Wigström
          </note>
          <note n="e51563c8">
            Jörgen Johansson
          </note>
          <note n="c70567a5">
            Majléne Westerlund Panke
          </note>
          <note n="192eb642">
            Ulrik Lindgren
          </note>
          <note n="923ccf90">
            Svaren redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note n="99ede60f">
            15 § Kammaren åtskildes kl. 13.27.
          </note>
          <note n="783425de">
            Förhandlingarna leddes
          </note>
          <note n="c567d695">
            /Monica Gustafson
          </note>
        </div>
      </body>
    </text>
  </TEI>
</teiCorpus>
