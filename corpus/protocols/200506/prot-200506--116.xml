<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--116</head>
          <docDate when="2006-05-04 00:00:00">2006-05-04 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:116
          </note>
          <note>
            Torsdagen den 4 maj
          </note>
          <note>
            Kl. 12:00 - 15:01
          </note>
          <note>
            1 § Justering av protokoll
          </note>
          <note>
            Justerades protokollet för den 28 april.
          </note>
          <note>
            2 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade att fredagen den 12 maj och måndagen
            den 15 maj skulle interpellationer besvaras efter arbetsplenum.
          </note>
          <note>
            Meddelandet hade delats ut till kammarens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:359
          </note>
          <note>
            Interpellation 2005/06:359 av Mariam Osman Sherifay (s)
          </note>
          <note>
            Interpellationen kommer att besvaras måndagen den 5 juni 2006.
          </note>
          <note>
            Skälet till dröjsmålet är att statsrådet inte befinner sig i
            Stockholm.
          </note>
          <note>
            Per Thöresson
          </note>
          <note>
            Interpellation 2005/06:362
          </note>
          <note>
            Interpellation 2005/06:362 av Per Bill (m)
          </note>
          <note>
            Interpellationen kommer att besvaras torsdagen den 8 juni 2006.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            5 § Naturkatastrofer, m.m.
          </note>
          <note>
            Föredrogs
          </note>
          <note type="speaker">
            Anf. 1 HELI BERG (fp):
          </note>
          <note>
            Herr talman! I försvarsutskottets betänkande om naturkatastrofer
            behandlas motioner väckta med anledning av bland annat stormen
            Gudrun i januari 2005. Jag har som många andra redan tidigare
            talat här i kammaren om Gudruns härjningar i Sydsverige, om konsekvenser
            för de drabbade och om det som man borde ha gjort innan och efter.
          </note>
          <note>
            I den nu aktuella folkpartimotionen med anledning av stormen
            har Folkpartiet tagit upp behovet av att regeringen tar ett samordningsansvar
            för myndigheternas åtgärder för att göra samhället mindre sårbart
            för extrem väderlek.
          </note>
          <note>
            I försvarsutskottets betänkande går det att läsa att utskottet
            anser att den enskilde har ett primärt ansvar att skydda sitt
            liv och sin egendom. Vidare står det att det i första hand är
            den enskilde som själv ska vidta och bekosta åtgärder i syfte
            att förhindra olyckor och begränsa sådana skador som kan uppstå
            till följd av olyckor. Det tycker självfallet Folkpartiet också
            när det handlar om att till exempel bonden ska se till att ha
            reservaggregat om och när strömmen går, som den ofta gör när man
            bor längst ut på linjen, och att man har reserver av olika slag
            när man blir insnöad. Allt detta och mycket därtill är självklart
            för landsbygdsbefolkningen. Man är van att ta hand om sig själv
            och de sina.
          </note>
          <note>
            Jag har ofta tänkt: Vilken tur det var att stormen drog fram
            där den gjorde och inte i Stockholm eller i Göteborg. Hur många
            hade klarat de påfrestningar och plågor som stormen bar med sig,
            till exempel bristen på el och vatten i veckor och i vissa fall
            månader? Det gjorde ju landsbygdsbefolkningen, men även folk på
            landet ska till jobbet, har behov av att tvätta sig och laga mat
            och även ha kontakt telefonledes med omgivningen. När dessa samhällsfunktioner
            drabbas kan den enskilde inte ha beredskap för mer än en kort
            period. Man måste även som glesbygdsbo kunna lita på att samhället
            fungerar vid svåra påfrestningar.
          </note>
          <note>
            När jag sist talade om Gudrun i denna sal hade det gått tre månader
            sedan stormen, och el- och telefonledningar låg på marken. Då
            tyckte jag att det var skam. I dag har det gått nästan ett och
            ett halvt år, och telefonledningarna ligger fortfarande på backen
            i norra Ronneby.
          </note>
          <note>
            Herr talman! Denna bild som jag håller upp är tagen i byn Humlamåla
            i går. Byborna har fått löfte om att man ska sätta i gång och
            laga telefonledningarna andra veckan i juni. Ni hörde rätt. Man
            kommer att sätta i gång och ta upp ledningarna ett och ett halvt
            år efter stormen. Jag undrar hur många ledamöter här nu är det
            inte särskilt många som visste hur illa ställt det är för vissa
            av de drabbade. Det finns faktiskt gränser även för vad folket
            på landet tål.
          </note>
          <note>
            Nu kommer säkert Michael Hagberg snart att säga att allt det
            jag talar om är överspelat och att regeringen har beslutat om
            ett direktiv till en utredning, men det lugnar inte mig och Folkpartiet.
            Det har utretts förr i Hot- och riskutredningen 19931995, Ledningsberedskapsutredningen
            19981999, Analysgruppen 19971999, Sårbarhets- och säkerhetsutredningen
            19992001, 11 september-utredningen, Stödutredningen 2004 och Försvarsberedningen,
            och KBM har kommit med rapporter och redogörelser.
          </note>
          <note>
            Nej, vi i Folkpartiet är inte nöjda bara för att det ska tillsättas
            en utredning.
          </note>
          <note>
            Herr talman! Än så länge är det lika illa med samordningen som
            med telefonledningarna i Blekinge: Inget konkret händer.
          </note>
          <note>
            Jag yrkar bifall till folkpartireservationen nr 1.
          </note>
          <note type="speaker">
            Anf. 2 PER ROSENGREN (v):
          </note>
          <note>
            Herr talman! Vänsterpartiet har också en reservation i betänkandet.
            Den handlar om en ganska segsliten fråga, nämligen diskussionen
            om huruvida vi ska ha ett katastrofkonto eller en katastroffond.
            Den frågan har varit uppe förut. I ett betänkande för ungefär
            ett år sedan och lite till fanns det en fempartireservation från
            de borgerliga partierna tillsammans med Miljöpartiet som gick
            igenom och där man ville ha ett tillkännagivande att regeringen
            skulle utreda detta med en katastroffond.
          </note>
          <note>
            När vi nu tittar på utredningens direktiv saknas faktiskt ett
            klart och tydligt direktiv till utredaren att se över situationen
            med en katastroffond eller ett katastrofkonto. Detta bör nämligen
            utredas ganska noga. En ren katastroffond, som de borgerliga tidigare
            har förespråkat, stämmer kanske inte helt överens med det budgetssystem
            vi har och kan kanske vara svårt att inlemma i detsamma. Men vi
            har inte fått någon utredning om detta.
          </note>
          <note>
            I direktiven till den utredning som det nu hänvisas till står
            det att man ska bedöma kostnader för skador och kompensationsåtgärder
            till följd av förväntade klimatförändringar. Det står att man
            ska redovisa erfarenheter av försäkringsskyddet för allmänheten,
            bostadsrättsföreningar, ideella föreningar, småföretag och jordbruket
            samt bedöma behov av åtgärder för att förbättra skyddet.
          </note>
          <note>
            När vi föreslår att man ska ta in i texten att vi ska förtydliga
            detta och ge regeringen i uppdrag att utfärda ett tilläggsdirektiv
            att man ska utreda möjligheterna att inrätta en katastroffond
            eller ett katastrofkonto, är det lite märkligt att de borgerliga
            nöjer sig med det här direktivet till utredningen, framför allt
            med tanke på regeringens njugghet att tidigare över huvud taget
            ta upp en diskussion kring detta. Jag tycker också att det är
            märkligt med tanke på den skrivning som fanns i betänkandet, förutom
            reservationen som gick igenom, där man faktiskt skrev att man
            ska utreda en katastroffond kontra ett katastrofkonto. Men det
            finns alltså inga tydliga direktiv till utredaren att så ska ske.
          </note>
          <note>
            När det gäller någon form av konto handlar det naturligtvis om
            att man ska kunna diskutera huruvida man ska kunna klara detta
            inom en budgeteringsmarginal. Det här är ju inte saker som inträffar
            varje år, men när det inträffar så måste det vara väldigt snabba
            beslut om man ska kunna betala ut pengar för att det inte ska
            bli ren kapitalförstöring.
          </note>
          <note>
            Nu får vi se vad utredaren gör, men jag tror att det hade varit
            väldigt bra om man hade utfärdat ett tilläggsdirektiv i det här
            sammanhanget så att vi hade varit säkra på att detta skulle ske.
            Därför är jag som sagt, herr talman, oerhört förvånad över att
            de borgerliga faktiskt nu har lämnat sin tidigare position. Jag
            förstår inte riktigt varför.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 3 MICHAEL HAGBERG (s):
          </note>
          <note>
            Herr talman! Jag vill börja med att yrka bifall till förslaget
            i betänkandet 2005/06:FöU12 och avslag på motionerna.
          </note>
          <note>
            I betänkandet behandlar vi motioner från den allmänna motionstiden
            samt motioner väckta med anledning av händelserna runt stormen
            Gudrun samt propositionen om leveranssäkra elnät. Vi har fått
            in motioner som rör vattenflöden och tillrinningsområdet i Mälarområdet
            med långtgående förslag till åtgärder mot översvämningar på vattenmassornas
            väg mot Östersjön.
          </note>
          <note>
            Vi vet att uppföljning och beslut om åtgärder för att skydda
            oss mot översvämningar, ras och skred måste tas så lokalt som
            möjligt. Kommunernas och länsstyrelsernas roller måste vara väldigt
            tydliga. Även statens roll ska vara tydlig. Regeringen har därför
            tillsatt en utredning som har fått direktiv att redovisa effekterna
            av klimatförändringarnas påverkan på samhällets säkerhet. Direktivet
            pekar på att avtappningsmöjligheterna kan vara begränsade på grund
            av framtida klimatförändringar med översvämningar som följd på
            angränsande mark kring till exempel Mälaren, Vänern och Hjälmaren.
            Vi måste också komma ihåg att konsekvenserna av klimatförändringarna
            inte kunde tas med när beslut togs om de stora sjösänkningarna
            i dessa områden för cirka hundra år sedan. De stigande nivåerna
            i världshaven och Östersjön påverkar även de översvämningsrisken.
          </note>
          <note>
            Utredaren ska också redovisa de samhällsekonomiska och statsfinansiella
            konsekvenserna. Det är det vi lutar oss mot, och vi har stort
            hopp om att Holgersson kommer att ta med det i sin utredning.
            Jag träffade också honom på Socialdemokraternas distriktskongress
            i Helsingborg och diskuterade de här frågorna. Han har väldigt
            höga ambitioner för resultatet av den utredningen.
          </note>
          <note>
            Vi kan också konstatera att man jobbar med frågorna på EU-nivå.
            Då översvämningsriskerna kan vara gränsöverskridande ska översvämningskartor
            och planer för hantering av översvämningar utarbetas.
          </note>
          <note>
            Betänkandet tar även upp samhällets ansvar för det förebyggande
            arbetet mot naturkatastrofer. I grunden ska vi veta att du och
            jag, precis som Folkpartiets representant sade här alldeles nyss,
            har ansvar för att skydda oss, begränsa skador och förhindra olyckor
            i olika sammanhang. För att tydliggöra kommunernas och landstingens
            ansvar har lagstiftningen siktat in sig på en god grund för att
            förebygga skador och förbereda räddningsinsatser vid naturkatastrofer.
          </note>
          <note>
            Nu väntar vi på utredningens förslag. Sedan får vi se vad vi
            kan få fram av det hela. Vi följer utvecklingen från utredaren,
            och jag hoppas att vi också kan få tillfälle att träffa honom
            under utredningsproceduren. Då kommer vi att se vilka åtgärder
            som ska göras och som kommer att ske med anledning av de stora
            klimatförändringar som vi ser just nu.
          </note>
          <note>
            Kartor över översvämningsområdena räcker inte alltid, utan det
            är oerhört viktigt att vi lägger mycket kraft på att utbilda och
            utveckla dem som sköter det här på så lokal nivå som möjligt.
            Kommunerna har tillsammans med räddningstjänsten ett stort ansvar.
            Även när det gäller plan- och bygglagen måste vi se till att vi
            inte bygger olika anläggningar på ställen där det kan bli översvämningar.
          </note>
          <note>
            Det finns en stor oro hos oss. Från miljörörelsens och miljöpolitikens
            sida har vi sett till att vi ska ha ordentligt fokus på klimatförändringar.
            Därför måste vi se till att vi jobbar med miljöpolitiken parallellt
            med säkerhetspolitiken. Jag har också stora förhoppningar om att
            även miljöfrågorna kommer att lyftas upp en del i den stora debatt
            som vi har i utskottet nu och den debatt vi ska ha i kammaren
            här framöver om säkerhetspropositionen.
          </note>
          <note type="speaker">
            Anf. 4 PER ROSENGREN (v) replik:
          </note>
          <note>
            Herr talman! Jag skulle bara vilja ställa en fråga till Michael
            Hagberg och den socialdemokratiska gruppen: Är det er uppfattning
            att utredaren också ska utreda katastroffond eller katastrofkonton
            för att vi ska ha den beredskapen? Om ni är det: Är ni i så fall
            nöjda med det direktiv som är skrivet? Varför skulle ni inte annars
            kunna tänka er att göra ett sådant förtydligande som Vänsterpartiet
            föreslår, nämligen att man ska få ett tilläggsdirektiv som klart
            pekar på att denna fråga också ska utredas?
          </note>
          <note type="speaker">
            Anf. 5 MICHAEL HAGBERG (s) replik:
          </note>
          <note>
            Herr talman! Jo då, vi känner oss ganska trygga i de här direktiven,
            där vi har sagt åt utredaren att man ska titta på de samhällsekonomiska
            och de statsfinansiella konsekvenserna. Vi vill inte låsa in utredaren
            i ett hörn och säga att han enbart ska titta på en fond de borgerliga
            partierna brukar vara väldigt oroliga när vi diskuterar fonder,
            vilket Per Rosengren inte brukar vara eller om vi ska ha ett konto.
            I stället låter vi honom i lugn och ro få fundera på konsekvenserna
            för det statsfinansiella och det ekonomiska, och jag tror och
            vet efter samtal med honom att han kommer att göra det på ett
            kvalificerat sätt.
          </note>
          <note type="speaker">
            Anf. 6 PER ROSENGREN (v) replik:
          </note>
          <note>
            Herr talman! Direktiven är inte helt tydliga när det gäller utredarens
            uppdrag. Det står att de statsfinansiella effekterna och så vidare
            ska utredas, men det finns ingen garanti för att man utreder just
            det här med fond eller konto och hur det ena respektive det andra
            stämmer överens med vårt budgetsystem.
          </note>
          <note>
            Jag hade önskat att man hade varit betydligt tydligare i det
            här sammanhanget. Jag är rädd, med tanke på tidigare hantering
            av den här frågan, för att den här frågan helt enkelt kommer att
            lämnas vid sidan. Det som Michael Hagberg använde hela sin anförandetid
            till kommer att vara det som allt kommer att handla om.
          </note>
          <note>
            Jag tycker att det är synd för alla de enskilda som drabbas om
            man inte löser detta, och det gäller även de kommuner som drabbas
            ganska hårt och inte vet om de får ersättning. Vi har exempel
            i Värmland med en kommun som drabbades väldigt hårt av stora skyfall.
            Då är alltså frågan: Ska den kommunen själv stå för kostnaderna,
            när det faktiskt är ett nationellt ansvar?
          </note>
          <note type="speaker">
            Anf. 7 MICHAEL HAGBERG (s) replik:
          </note>
          <note>
            Herr talman! Det var just det jag försökte säga först i replikskiftet:
            Vi vill inte att utredaren ska bli inlåst i ett hörn för att bara
            titta på konto eller fond. Vi vill att han ska titta på konsekvenserna
            och komma med förslag om de ekonomiska konsekvenserna av sådant
            här. Det behöver möjligen inte bli en fond, men det kanske blir
            en fond.
          </note>
          <note>
            Vi har stort förtroende för utredaren, som har jobbat med samhällsfrågor
            under en längre tid, både som politiker och som landshövding i
            Malmö. Vi vill ge honom ett öppnare mandat, inte ett parentesförslag
            som de borgerliga har fört fram och som du, Per Rosengren från
            Vänstern, nu sätter dig i knät på.
          </note>
          <note>
            Vi har förtroende för utredaren. Resultatet ska redovisas. Vi
            kommer att få förslag från regeringen utifrån utredningens förslag
            inom en snar framtid, och då får vi se var vi kommer att hamna.
            De människor som drabbas av katastrofer kan i vårt land känna
            sig trygga.
          </note>
          <note type="speaker">
            Anf. 8 ANN-KRISTINE JOHANSSON (s):
          </note>
          <note>
            Herr talman! Jag vill ta upp kammarens tid en liten stund för
            att prata om min motion om naturolyckor som behandlas i betänkandet.
          </note>
          <note>
            Sedan 1980 har två av tre naturkatastrofer varit relaterade till
            klimatet. Antalet inträffade klimathändelser fördubblades i Europa
            under 90-talet jämfört med det föregående decenniet. Även i Sverige
            har det de senaste åren inträffat flera olika naturolyckor, såsom
            skyfall, översvämningar och stormar.
          </note>
          <note>
            Det är viktigt att man ändrar synsätt från en efter-katastrofen-handlingsplan
            till en som är förebyggande. Därför behöver Sverige ta fram en
            strategi för att klara av de sannolika förskjutningarna i klimatet
            mot ännu större nederbörd inom större delar av landet. Statens
            geotekniska institut har lagt fram förslag på en handlingsplan
            för att möta de nya hot som ett förändrat klimat innebär. I förslaget
            redovisas behovet av myndighetsstöd, kunskapsutveckling, ökad
            forskning och utveckling.
          </note>
          <note>
            Det behövs också en samordnad nationell instans, som är huvudansvarig
            för sådana typer av händelser, med resurser och kompetens för
            att kunna arbeta förebyggande och göra långsiktiga strategiska
            bedömningar, ge stöd till och samordna lokala initiativ och följa
            upp arbetet. Med en god samordning och en nationell instans som
            är huvudansvarig finns stora samhällsvinster att göra. Jag hoppas
            därför att propositionen Samverkan vid kris för ett säkrare samhälle
            kommer att innebära att det blir så.
          </note>
          <note>
            Utbildning och forskning inom området behöver stärkas för att
            på sikt möta behovet av kompetensförsörjning, precis som Statens
            geotekniska institut säger. Att till exempel geoteknisk forskning
            bedrivs i Sverige är viktigt, och det behövs ökad kunskap inom
            ett flertal markrelaterade områden kunskap om klimatförändringar,
            infrastruktur, byggande i tätort, geotekniska risker med mera.
          </note>
          <note>
            En effektiv samverkan och samordning mellan högskolor, institut
            och övriga aktörer samt mellan olika vetenskaper, innefattande
            annan teknik, naturvetenskap och samhällsvetenskap, är också viktigt
            för att skapa en god beredskap. Det handlar alltså om samverkan,
            samarbete och ökad kunskap.
          </note>
          <note>
            Herr talman! Jag tänker inte yrka bifall till motionen utan anser
            att utskottet behandlat den väl. Jag ser fram emot resultatet
            av regeringens utredning om effekterna av klimatförändringarna
            och hur samhällets sårbarhet för dessa kan minska. Jag ser även
            fram emot behandlingen av propositionen Samverkan vid kris för
            ett säkrare samhälle . Allt detta hänger samman för att vi ska
            få en ökad beredskap för kommande naturolyckor.
          </note>
          <note>
            Överläggningen var härmed avslutad.
          </note>
          <note>
            6 § Rikssjukvård
          </note>
          <note>
            Föredrogs
          </note>
          <note type="speaker">
            Anf. 9 INGRID BURMAN (v):
          </note>
          <note>
            Herr talman! Socialutskottets betänkande Rikssjukvård behandlar
            vad som ska anses vara rikssjukvård och hur den ska styras. Jag
            menar att det är ett bra och nödvändigt betänkande. Det behandlar
            alltså grunden för rikssjukvård, de förslag om rikssjukvård som
            fanns i departementspromemorian Högspecialiserad sjukvård kartläggning
            och förslag . Trots att vi i Vänsterpartiet delar huvuddragen
            i betänkandet och i den bakomliggande propositionen har vi tre
            reservationer, och det är om dem jag tänkte tala.
          </note>
          <note>
            Innan jag gör det vill jag emellertid säga några ord om de små
            och mindre kända handikappgrupperna. Socialutskottet har tidigare
            pekat på behovet av att hitta en långsiktig finansiering av verksamheten
            för små och mindre kända handikappgrupper. Ett exempel på en sådan
            verksamhet är Rett Center i Östersund. Det centret har nu en viss
            statlig finansiering som också är tänkt att vara långsiktig.
          </note>
          <note>
            Men det finns andra små handikappgrupper som också behöver specialistvård
            och som kan behöva samordnas på nationell nivå. Jag har vid förfrågan
            tidigare fått besked från Socialdepartementet att frågan skulle
            utredas i samband med den högspecialiserade vården. Ja, så kom
            den utredningen, men inte var detta utrett. Så blev inte fallet.
            Nu skriver regeringen i propositionen, och socialutskottet i betänkandet,
            att man ska uppdra åt Socialstyrelsen att utreda frågan ytterligare.
            Det är bra, men samtidigt vill jag framföra kritik mot att frågan
            inte redan är utredd och redovisad. Det var ju tanken, och det
            har socialutskottet också stått bakom.
          </note>
          <note>
            Låt mig så gå över till Vänsterpartiets reservationer. Det är
            bra att det inrättas en nämnd för rikssjukvården. Det är också
            bra att den har en majoritet som representerar sjukvårdsregionerna.
            Att landstingsföreträdare är i majoritet i nämnden säkrar ett
            demokratiskt styre av rikssjukvården. Vi i Vänsterpartiet vill
            dock att nämnden ska lagregleras. Beslutet att samordna den högspecialiserade
            vården är, som sagt, både bra och nödvändigt. Troligen kommer
            den formen av vård att få allt större betydelse i framtiden. Hur
            den styrs är därför en viktig demokratifråga och borde regleras
            i lag.
          </note>
          <note>
            Vi har också en reservation där vi menar att det krävs ett genusperspektiv
            vid utarbetandet av den högspecialiserade vården. Socialstyrelsen
            har i en rapport redovisat att kvinnor behandlas på ett annat,
            och ofta sämre, sätt än män i vården. De mest kända exemplen är
            att kvinnor inte får rätt diagnos vid hjärtbesvär eftersom de
            har andra symtom än män, att kvinnor får vänta längre tid på ambulans
            än män och att de får äldre och billigare läkemedel än män. Det
            finns alltså en skillnad i vårdens hantering av kvinnor och män.
          </note>
          <note>
            Denna kunskap förpliktar. Vi menar att det måste finns ett genusperspektiv
            när man diskuterar och bereder den högspecialiserade vården. Inget
            annat parti verkar dock tycka att det är viktigt. Jag beklagar
            det, särskilt som jag för bara någon vecka sedan tillsammans med
            representanter för samtliga partier deltog i en debatt om kvinnors
            villkor i vården och alla då sade sig vilja verka för att kvinnors
            situation i sjukvården skulle förbättras. Så var det med den debatten.
          </note>
          <note>
            Vår tredje reservation, som vi har tillsammans med Miljöpartiet,
            handlar om kostnadsansvaret för investeringar i vården. Den högteknologiska
            rikssjukvården kräver ofta stora investeringar som ett enskilt
            landsting eller en enskild region kan ha svårt att klara av. I
            dag saknas riktlinjer för hur man gemensamt skulle kunna finansiera
            sådana stora investeringar. Vi menar att staten kan behöva ta
            ett visst kostnadsansvar för stora investeringar som kommer hela
            landet till godo. Vi anser därför att det behövs en utredning
            som ser över hur ett sådant kostnadsansvar kan utformas.
          </note>
          <note>
            Herr talman! Jag står givetvis bakom alla Vänsterpartiets reservationer
            men nöjer mig för tids vinnande med att yrka bifall till reservation
            nr 6.
          </note>
          <note type="speaker">
            Anf. 10 ANNE MARIE BRODÉN (m):
          </note>
          <note>
            Herr talman! Vi ska nu debattera socialutskottets betänkande
            om rikssjukvård. Jag vill börja med att yrka bifall till vår moderata
            reservation 3 under punkt 2 men står även bakom vår reservation
            7.
          </note>
          <note>
            Regeringens proposition belyser sjukvårdens problem. Man lyfter
            också fram dagens situation för den högspecialiserade vården.
            Intentionen att skapa goda förutsättningar för en dynamisk utveckling
            av denna del av sjukvården är positiv. Det är viktigt att vården
            präglas av hög kvalitet, tillgänglighet och effektivitet samt
            att vården ges på lika villkor för alla efter behov. Det är vi
            överens om.
          </note>
          <note>
            Vi delar regeringens uppfattning att samordningen måste förbättras
            på detta område. Samtidigt menar vi att förslaget är otillräckligt
            och att regeringen i enlighet med till exempel Läkarförbundets
            förslag bör överväga att låta staten ansvara för sjukvårdens finansiering.
            Det skulle på ett bättre sätt främja det nationella och internationella
            samarbete som är nödvändigt för att utveckla sjukvården, inte
            minst rikssjukvården. I likhet med Vårdförbundet anser vi också
            att det samlade huvudmannaskapet är viktigt, särskilt för den
            obrutna vårdkedjans skull.
          </note>
          <note>
            Herr talman! Moderaterna har dock några synpunkter på detta,
            även om vi väljer att inte avstyrka propositionen. Vi delar inte
            riktigt regeringens bedömning att huvudmannaskapet ska kvarstå
            oförändrat. Vi förespråkar en nationell finansiering av den slutna
            vården och ett införande av ett nationellt DRG-system. Det finns
            redan i många andra länder, exempelvis Tyskland, USA och Frankrike.
            Vi bedömer, i likhet med den norska utredningen av specialistvården,
            att en anpassning av DRG-systemet till högspecialiserade åtgärder
            är tillräckligt för att hantera frågan i ett nationellt ersättningssystem.
            Det har man kommit fram till i Norge.
          </note>
          <note>
            Herr talman! Jag vill också lyfta fram det som några av remissinstanserna
            säger. Konkurrensverket konstaterar i sitt yttrande att även om
            sjukvården inte tillhör de verksamheter som bedrivs på en oreglerad
            marknad tillämpas konkurrenslösningar ofta inom sjukvården. Exempel
            på detta kan vara anbudskonkurrens, entreprenadmodeller och prestationsersättning
            av DRG-typ, som jag berört.
          </note>
          <note>
            Dessa modeller påminner starkt om marknadslösningar. Därför säger
            vi att påståendet att sjukvården ska vara undantagen de lagar
            om utbud och efterfrågan som gäller andra samhällssektorer är
            felaktigt, vilket också Konkurrensverket har sagt.
          </note>
          <note>
            Konkurrensverket skriver så här: Om förutsättningarna för att
            använda konkurrenslösningar inom rikssjukvården försämras minskar
            sjukvårdshuvudmännens möjlighet att uppnå låga sjukvårdskostnader
            med hög kvalitet. Här i kammaren diskuterar vi ofta hur man kan
            ha kostnadskontroll och bedriva en effektiv sjukvård. Därför är
            det viktigt att lyssna på vad Konkurrensverket säger i sitt remissyttrande.
            Man bör ta detta på allvar, tycker vi moderater.
          </note>
          <note>
            Detta är speciellt allvarligt med tanke på att vi tidigare har
            debatterat en stopplag. Även om just detta betänkande inte handlar
            om någon stopplag kan det få motsvarande effekter på sjukvården.
            Det vill vi inte se.
          </note>
          <note>
            Ett annat remissvar som är viktigt kommer från Riksorganisationen
            för vård och omsorg utan vinstsyfte, Famna. Man konstaterar där
            att det råder oklarhet om hur lagförslaget skulle påverka privata
            och idéburna organisationer och om det kommer att vara möjligt
            för landstingen att upphandla rikssjukvård. Det bör därför klargöras
            att landstingen har rätt att upphandla rikssjukvård av privata
            och idéburna organisationer.
          </note>
          <note>
            Ännu ett remissyttrande som vi vill att man tar med i den fortsatta
            behandlingen kommer från Riksförbundet Sällsynta diagnoser. De
            påpekar att centraliseringen av vården bör omfatta inte bara den
            högspecialiserade vården utan också andra vårdinsatser som personer
            med sällsynta diagnoser får under sin livstid. Vi instämmer i
            denna bedömning och noterar att regeringen i sitt förslag tyvärr
            inte har beaktat behovet av en sammanhållen vård för dessa patientgrupper.
          </note>
          <note>
            Som Ingrid Burman tidigare har nämnt finns det också saker i
            förslaget som är viktiga och bra. Det vill jag också peka på.
            Vi behöver en ökad samordning, men det behövs också på andra områden,
            inte bara när det gäller rikssjukvården. Vi ska snart debattera
            IT här i ett försök att få ett samlat grepp om IT-systemen. Vi
            behöver säkert mer av nationellt tänkande inom sjukvården på många
            andra områden än bara detta.
          </note>
          <note>
            Vi vet att behovet av samarbete skär rakt genom kliniska verksamheter.
            Det är i praktiken omöjligt att avgränsa detta på ett tydligt
            sätt. Vi behöver därför, herr talman, en sjukvårdspolitik som
            stimulerar samarbete inom alla sjukvårdens verksamheter och inte
            bara inom den högspecialiserade rikssjukvården.
          </note>
          <note type="speaker">
            Anf. 11 ERIK ULLENHAG (fp):
          </note>
          <note>
            Herr talman! Låt mig inledningsvis yrka bifall till reservation
            2. Vi står självklart bakom även våra andra reservationer, men
            för tids vinnande nöjer vi oss med att yrka bifall till reservation
            2.
          </note>
          <note>
            Sverige är på många sätt ett litet men stort land. Vi är ett
            litet land när det gäller antal invånare, men vi är ett stort
            land till ytan. Vi har olika förutsättningar beroende på om vi
            är i Norrbotten, i Uppsala eller i Skåne. Detta avspeglas också
            i sjukvårdens förutsättningar.
          </note>
          <note>
            Tyvärr får man inte samma vård oavsett var man bor i landet.
            Ibland är det inte så allvarligt; det kan röra sig om regionala
            skillnader som är försvarbara. Men ibland är det allvarligt. Under
            det senaste året har vi sett diskussioner om regionala skillnader
            när det gäller cancervård. Jag och Folkpartiet är rätt övertygade
            om att människor inte kommer att acceptera sådant i längden. En
            kvinna som har fått bröstcancer i Skåne accepterar inte att hon
            får sämre medicinering eller sämre behandling än om hon hade drabbats
            av samma sjukdom någon annanstans.
          </note>
          <note>
            Folkpartiet tror att vi på ett antal punkter behöver ett starkare
            nationellt grepp om sjukvården. Vi behöver exempelvis en nationell
            handlingsplan för cancervården. Vi måste också fundera på hur
            vi organiserar vården, så att vi kan använda sjukförsäkringens
            resurser lite smartare. Vi ska inte betala ut passiva sjukskrivningspengar,
            utan de ska användas till vård och rehabilitering i stället. Genom
            att lägga ned landstingen och slå samman landstingens och sjukförsäkringens
            resurser till något vi har valt att kalla vårdregioner kan man
            se till att människor får vård och rehabilitering i stället för
            att passivt gå sjukskrivna och bli allt sjukare.
          </note>
          <note>
            Det vi i dag debatterar, det vill säga rikssjukvård, är ett steg
            i rätt riktning. Det går i den riktning som jag har visat på det
            vill säga mot ett starkare nationellt grepp inom vissa områden,
            i det här fallet den högspecialiserade vården. Men vi behöver
            också stärka det nationella greppet för de människor som inte
            är så många. Det handlar om små grupper av patienter som har stort
            vårdbehov men som inte är så många att de finns representerade
            i alla landsting, och de finns inte överallt i landet. Anne Marie
            Brodén nämnde Riksförbundet Sällsynta diagnoser. Ingrid Burman
            talade om grupper av personer med funktionshinder som man borde
            ta ett nationellt grepp om. Där går regeringen för långsamt fram.
            Trots att det råder enighet här i riksdagen har vi inte kommit
            framåt. Jag hade hoppats att detta skulle finnas med i dag.
          </note>
          <note>
            Det finns några saker när det gäller rikssjukvården som vi skulle
            ha velat ha annorlunda. Den första är att man även här ser hur
            Socialdemokraterna, Vänsterpartiet och Miljöpartiet är rädda för
            privat driven vård. Som förslaget i dag ser ut och som kommer
            att röstas igenom kommer vi inte att kunna ha några privata vårdgivare
            som driver rikssjukvård. Den stora frågan är: Varför? Om vi offentligt
            finansierar en verksamhet, varför ska vi då inte se till att de
            som är bäst på att utföra vården och kan ge människor bäst vård
            ska kunna göra det? Varför kan vi inte öppna upp för en mångfald
            även i fråga om rikssjukvården? Det är för mig obegripligt. Ytterst
            drabbar detta patienterna och dem som jobbar för en monopolarbetsgivare
            det vill säga landstingen och inte får fler arbetsgivare att välja
            mellan.
          </note>
          <note>
            Den andra är att vi skulle vilja se en annan sammansättning av
            rikssjukvårdsnämnden. Vi skulle vilja ha en brukarmedverkan så
            att personer med funktionshinder kunde finnas med i det som rör
            deras diagnoser, eller så att patienter med andra sjukdomar kunde
            finnas med när det gäller deras sjukdomar. På så sätt får vi in
            patientperspektivet även i rikssjukvården, och det missar vi tyvärr
            i det förslag som majoriteten kommer att rösta igenom i dag.
          </note>
          <note>
            När man lyssnar på Ingrid Burman märker man att valet närmar
            sig. Hon säger: Jag var på en debatt för någon vecka sedan. Där
            diskuterade vi ojämställdheten i vården. Och eftersom ingen annan
            än Vänsterpartiet stöder reservation 5 i betänkandet 2005/06:SoU23
            Rikssjukvård , där det talas om genusperspektiv, är det inget
            annat parti som bryr sig om jämställdheten i vården.
          </note>
          <note>
            Så är det ju inte, men vi är ganska nära en valdag. Det är förklaringen.
            Man låtsas att ens politiska motståndare inte står för vissa åsikter
            just därför att man är nära ett val.
          </note>
          <note>
            Ingrid Burman vet att Folkpartiet på alla sätt strävar efter
            en ökad jämställdhet inom vården. Vi ser samma problembild. Ojämställdheten
            och könsrollerna slår igenom även när man provar ut mediciner.
            Under lång tid har mediciner varit provade på män i stället för
            på kvinnor, och oftast då på unga eller medelålders män och inte
            på äldre, vårdbehövande kvinnor. Det är ett jätteproblem.
          </note>
          <note>
            Ingrid Burman vet att Folkpartiet vill se till att de dolda kvinnosjukdomarna
            kommer upp på agendan. Det handlar om fibromyalgi och om vestibulit
            det är en sjukdom som innebär att sexlivet blir fullständigt förstört
            för kvinnor, och den har inte fått tillnärmelsevis samma uppmärksamhet
            som olika potenshöjande läkemedel för män. Det vet Ingrid Burman.
          </note>
          <note>
            Ingrid Burman vet att Folkpartiet och andra partier har lyft
            fram problemen i hjärtsjukvården. Vi vet inte riktigt hur symtomen
            ser ut för kvinnor som drabbas av hjärtinfarkt, till skillnad
            från män, därför att vi har forskat alldeles för lite om detta.
            Där är vi överens.
          </note>
          <note>
            Sedan tror jag inte att lösningen på ojämställdheten i vården
            och Ingrid Burman tror nog inte det heller är att rösta ja till
            reservation 5 i detta betänkande. Det finns en rad olika lösningar.
            En av dem är att öppna för en mångfald i vården, så att vi får
            fram nya alternativ.
          </note>
          <note>
            Med detta, herr talman, vill jag sammanfatta Folkpartiets ståndpunkt:
            Detta är ett litet steg i rätt riktning. Det innebär ett lite
            starkare nationellt grepp om den högspecialiserade vården, men
            det skulle behöva göras mycket mer.
          </note>
          <note type="speaker">
            Anf. 12 INGRID BURMAN (v) replik:
          </note>
          <note>
            Herr talman! Det är bra att Erik Ullenhag redovisar att Folkpartiet
            är ett parti som driver detta med kvinnors situation i vården.
          </note>
          <note>
            När vi diskuterar jämställdhet i vården är alla partier med.
            När det anordnas en separat debatt som den 1,6-miljonerklubben
            höll pratar alla om jämställdhet i vården. Tänk vad alla är eniga
            om kvinnors situation i vården och om att vi behöver göra någonting
            åt den! Sedan kommer vi till diskussioner och betänkanden om sjukvården,
            och då pratar ingen om det längre. Det är bara i den särskilda
            debatten vi talar om det.
          </note>
          <note>
            Jag menar att det här är en del av sjukvården, och den ska naturligtvis
            också genomsyras av ett genusperspektiv. Jag tror inte alls att
            man löser frågan, om den högspecialiserade vårdens ansvar för
            att se till att kvinnor och män får likvärdiga villkor, genom
            att säga att vi ska ha ett genusperspektiv. Men det är en början.
            Då tvingas man diskutera det här. Och jag vill att det ska finnas
            ett genusperspektiv när man diskuterar högspecialiserad vård.
            Man ska tvingas göra precis det som Erik Ullenhag nu gjorde i
            talarstolen, nämligen redovisa att det finns skillnader. Då är
            detta, att säga att det krävs ett genusperspektiv, ett redskap.
          </note>
          <note>
            Men jag är glad ju fler partier som lyfter upp det här i diskussionen,
            i vardagen, på alla områden där vi möter människor. Och det är
            fortfarande möjligt att både yrka på och rösta för den här reservationen.
            Då kanske vi kan få en majoritet. Då kanske den diskussionen också
            kan föras när man går vidare med rikssjukvård.
          </note>
          <note type="speaker">
            Anf. 13 ERIK ULLENHAG (fp) replik:
          </note>
          <note>
            Herr talman! Verklighetsbeskrivningen är inte riktigt korrekt.
            Det är det som jag vänder mig emot. Ingrid Burman säger så här:
            Förra veckan när alla partier debatterade var alla överens, men
            i riksdagen är det ingen som bryr sig om de här frågorna.
          </note>
          <note>
            Ganska nyligen debatterade vi ett stort betänkande om hälso-
            och sjukvårdens utveckling. Där fanns det yrkanden och förslag
            från Folkpartiet om att vi skulle lyfta upp just de sjukdomar
            som jag nämnde, fibromyalgi och vestibulit. Det fanns yrkanden
            från Folkpartiet om att vi skulle se till att lyfta upp situationen
            för kvinnor som drabbas av hjärtsjukdomar, men dem röstade Ingrid
            Burman emot.
          </note>
          <note>
            Det skulle inte falla mig in att säga: Bara för att Ingrid Burman
            röstade emot Folkpartiets lösningar för att lyfta jämställdheten
            i vården struntar Ingrid Burman i jämställdheten i vården. Jag
            menar att Vänsterpartiet gör en hel del och har en del andra lösningar.
            En del av dem tror jag på. En del andra tror jag inte på. Men
            att säga att vi inte bryr oss om det här är fel. Du har själv
            varit med och röstat ned mycket kloka förslag ganska nyligen.
            Men jag håller med om att vi båda två behöver göra en hel del
            för att uppmärksamma situationen kring jämställdhet i vården.
          </note>
          <note>
            Sedan är det en jämställdhetsdiskussion när det gäller vårdpolitiken
            där Vänsterpartiet alltid slår knut på sig självt och gör bort
            sig, och den gäller de offentliganställda kvinnorna. Tidigare
            hade kvinnor i Sverige en monopolarbetsgivare, och det var familjen.
            Numera har majoriteten av kvinnorna i Sverige en annan monopolarbetsgivare,
            och det är den offentliga sektorn.
          </note>
          <note>
            Resultatet av att kvinnor till skillnad från män inte kan välja
            arbetsgivare är sämre arbetsvillkor och lägre lönenivåer. Men
            där finns det ideologiska skygglappar som är nedärvda sedan mycket
            länge, som gör att Vänsterpartiet är emot privat driven vård eller
            att kvinnor själva ska få starta ett kooperativ eller kunna styra
            över sin vardag och driva företag. Så länge man är det kommer
            man aldrig att kunna klara av en av de stora feministiska utmaningarna,
            det vill säga att se till att lyfta upp kvinnolönerna i Sverige.
          </note>
          <note type="speaker">
            Anf. 14 INGRID BURMAN (v) replik:
          </note>
          <note>
            Herr talman! Vi ska vidga den här diskussionen jag ska återkomma
            till det. Men låt mig först konstatera att vi hittills har undvikit
            de exempel som Erik Ullenhag nu nämner, det vill säga att vi i
            socialutskottet skulle börja titta på enskilda sjukdomar. Vi har
            sagt att det mer är specialisterna som ska göra det.
          </note>
          <note>
            Vad Vänsterpartiet driver är att man ska ge redskapen för både
            landsting och rikssjukvård och annat när det gäller att titta
            på saker utifrån ett genusperspektiv. Jag tror att det är bättre
            att se till att sjukvården i sin helhet har att begrunda mäns
            och kvinnors olika villkor än att vi tittar på enskilda sjukdomar.
          </note>
          <note>
            Sedan måste vi också se till att de stora breda folksjukdomar
            som ofta är kvinnosjukdomar får ett större utrymme. Det ska man
            också skapa redskap för. Men när det gäller att titta på de enskilda
            diagnoserna har det hittills varit en gemensam överenskommelse
            i socialutskottet om att expertisen mer ska göra det. Av den anledningen
            har vi hittills inte stött den delen.
          </note>
          <note>
            När man sedan börjar tala om att marknaden ska komma till rätta
            med kvinnors villkor ute på arbetsmarknaden vill jag bara påminna
            Erik Ullenhag och andra om hur det ser ut för handelsanställda
            kvinnor som har många arbetsgivare att välja mellan. De lever
            med låga, undervärderade löner, dåliga arbetsmiljöer och deltidsvillkor.
          </note>
          <note>
            Men, för att återgå till grundfrågan, jag tycker fortfarande
            att det är synd att inte fler partier tycker att det är viktigt
            att vi diskuterar genusperspektiv inom vårdens alla områden. Vad
            Vänsterpartiet har motionerat om är att vi ska göra det även när
            det gäller den högspecialiserade vården. Vi blev tyvärr ensamma
            om den uppfattningen. Det tycker jag är tråkigt.
          </note>
          <note>
            Jag tycker att det är bra om Erik Ullenhag nu ansluter sig till
            detta och tycker att det här också är ett redskap som vi behöver
            använda.
          </note>
          <note type="speaker">
            Anf. 15 ERIK ULLENHAG (fp) replik:
          </note>
          <note>
            Herr talman! Efter det här replikskiftet kan man väl konstatera
            att det som Ingrid Burman sade från början inte riktigt stämde,
            det vill säga att ingen annan bryr sig om jämställdhet i vården.
            Det var det du sade. Du sade: När vi träffas för debatt är det
            viktigt med jämställdhet, men när vi beslutar i riksdagen är det
            likadant varje gång. Då bryr man sig inte om kvinnors sjukdomar.
          </note>
          <note>
            Vi kan konstatera att så är det inte. Jag vill inte göra mig
            till tolk för alla här i kammaren, men det gäller inte bara Folkpartiet,
            även om jag tycker att vi har en bra politik för att lyfta kvinnors
            situation i vården. Vi har en bra politik för att se till att
            det inte blir kvinnors sjukdomar som alltid glöms bort. Men det
            är faktiskt fler partier som har lyft upp den här frågan. Det
            är inte bara Vänsterpartiet som gör det, och enda lösningen är
            inte att rösta för reservation 5 som Vänsterpartiet har lagt fram
            i just det här betänkandet.
          </note>
          <note>
            Sedan gäller det frågeställningen kring om det ska vara offentliga
            monopol eller inte. Jag kan hålla med Ingrid Burman, trots att
            det är några månader fram till valet, om att det här inte är den
            enda lösningen. Att man bryter ned offentliga monopol och tillåter
            att även kvinnor startar företag är inte hela lösningen när det
            gäller att se till att bryta löneskillnader och förbättra arbetsvillkoren,
            men det är en viktig del av lösningen.
          </note>
          <note>
            Det är så konstigt att i just de sektorer där kvinnor jobbar
            vill politiker förbjuda människor att starta företag. Vad blir
            resultatet av det? Ja, resultatet blir att alla de idéer som kvinnor
            runtom i vården i offentlig sektor har inte tas till vara och
            inte kan utvecklas i egna företag. Resultatet blir att anställda
            i den offentliga sektorn inte får samma inflytande över sin tillvaro
            som de annars skulle ha fått, och det vet ju Ingrid Burman. Det
            borde du veta ifall du har träffat kooperativ inom vården, ifall
            du har träffat personer som har startat eget. Jag tänker på den
            glädje som finns när man träffar en sjuksköterska som säger: Under
            20 års tid stångade jag min panna blodig i den offentliga sektorn.
            Där kunde jag inte ha inflytande över min tillvaro. Men nu när
            jag är med i hemsjukvårdsteamet, som drivs kooperativt eller privat,
            har jag en helt annan möjlighet att göra ett bra jobb varje dag
            och ge de människor jag ska vårda en bra vård.
          </note>
          <note type="speaker">
            Anf. 16 CHATRINE PÅLSSON (kd):
          </note>
          <note>
            Herr talman! Det var en intressant replikomgång. Jag lyssnade
            på den med stort intresse, och jag vill ställa en fråga till Ingrid
            Burman.
          </note>
          <note>
            När det gäller jämställdhet i vården har faktiskt Ingrid Burman
            haft tolv hela år på sig att, med pondus och kraft, försöka övertyga
            Socialdemokraterna om att detta är viktigt. Då vill jag fråga:
            Har inte Ingrid Burman och Vänsterpartiet varit tillräckligt kraftfulla,
            eller begriper inte Socialdemokraterna att det bör vara jämställdhet
            i vården på alla olika nivåer? Det är min fråga till Ingrid Burman.
          </note>
          <note>
            Herr talman! Kristdemokraterna har yrkat avslag på den här propositionen.
            Vi har inte gjort det för att vi inte tycker att det finns anledning
            att diskutera frågan. Vissa behandlingar och sjukdomar är så speciella
            och också ovanliga att man behöver bygga upp en liten riksresurs
            för att kunna hantera de situationerna bra. Det är riktigt. Men
            vi undrar varför man inte inväntar Ansvarskommittén, den kommitté
            som redan har jobbat några år och har ett par år till på sig.
            Den har faktiskt till uppgift att bland annat analysera och bedöma
            hur strukturen och uppgiftsfördelningen mellan stat, landsting
            och kommuner påverkar förutsättningarna att styra hälso- och sjukvården.
          </note>
          <note>
            Kommittén ska också se över om den finner det motiverat att föreslå
            förändringar av nuvarande struktur och uppgiftsfördelning för
            att förbättra styrningen och därigenom skapa bästa möjliga förutsättningar
            för att utveckla vårdens kvalitet, tillgänglighet och effektivitet.
          </note>
          <note>
            Vi anser att den högspecialiserade vården är en väldigt viktig
            del av kommitténs arbete. Därför ser vi att man inte nu bör fatta
            beslut i den här frågan. Samtidigt saknas tillräckliga resonemang
            i propositionen om alternativa lösningar för hur den högspecialiserade
            vården och rikssjukvården ska hålla god kvalitet och tillgänglighet.
          </note>
          <note>
            Man måste ha klart för sig att om man inte har sett till helheten
            kan det vara förödande att fatta delbeslut. Resonemanget är viktigt,
            och det tycker vi att man ska fortsätta att föra. Men man bör
            invänta och se till att utredningen gör sitt arbete färdigt först
            för att komma till en bra slutsats.
          </note>
          <note>
            Med det, herr talman, yrkar jag bifall till reservation nr 1,
            som avser avslag på propositionen.
          </note>
          <note type="speaker">
            Anf. 17 INGRID BURMAN (v) replik:
          </note>
          <note>
            Herr talman! Chatrine Pålsson ställde en fråga, och frågor ska
            naturligtvis få sina svar. Men innan jag lämnar svaret på den
            frågan ber jag att få yrka bifall även till reservation nr 5,
            som handlar om genusperspektivet.
          </note>
          <note>
            Jag ger därmed även Chatrine Pålsson möjlighet att rösta för
            ett genusperspektiv när det gäller den högspecialiserade vården.
            Jag är väldigt nyfiken på om Chatrine Pålsson tänker göra det
            eller om hon tänker avslå den reservationen.
          </note>
          <note>
            När det gäller att jobba för en ökad jämställdhet inom vården
            måste jag konstatera att det säkert inte har gått framåt på det
            sätt som jag eller den socialdemokratiska regeringen hade önskat.
            Under åtta år har vi jobbat ganska strukturerat gemensamt med
            det. Vi har fått fram Socialstyrelsens rapport och kartlagt var
            bristerna finns, och vi har också börjat jobba med verktygen.
          </note>
          <note>
            Att Vänsterpartiet för sin del väljer att jobba tillsammans med
            Socialdemokraterna är därför att vi vet att det är offentlig sektor
            som har burit kvinnors självständighet och jämställdhet. Vi vet
            att det är de offentliga försörjningssystemen som har gjort att
            kvinnor har gått från att vara beroende av män för sin försörjning.
          </note>
          <note>
            Vi vet att det är de strukturerna som bär kvinnors ökade jämställdhet
            i Sverige. Vi vet att Kristdemokraterna och andra borgerliga partier
            aktivt har jobbat mot de grundläggande strukturerna för att öka
            jämställdheten. Men vi vet också att vi har mycket kvar att göra.
          </note>
          <note>
            Jag ser gärna att delar av det viktiga arbetet att se till att
            kvinnor ges vård på mer jämlika villkor med män sker tillsammans
            med Kristdemokraterna när Kristdemokraterna har bra förslag som
            icke finansieras med att man raserar välfärdssystemen.
          </note>
          <note type="speaker">
            Anf. 18 CHATRINE PÅLSSON (kd) replik:
          </note>
          <note>
            Herr talman! Jag kommer inte att rösta för bifall till reservation
            nr 5. Jag har yrkat avslag på propositionen, och då tillhör det
            väl god ton att vara logisk med det avslagsyrkandet.
          </note>
          <note>
            Gudrun Schyman var väldigt missnöjd över hur man hade lyckats
            från Vänsterpartiets sida att påverka jämställdheten med regeringen.
            Det är ett av skälen till att hon har startat Feministiskt initiativ.
            Jag tycker att det var bra att man sade att man var missnöjd med
            det. Men jag kan inte tro att Ingrid Burman inte hade kunnat göra
            mer om hon hade tyckt att det varit viktigt med jämställdhet.
          </note>
          <note>
            Det gäller inte minst kvinnors och mäns löner, till exempel.
            Det är en annan sådan sak där det fortfarande inte är jämställdhet
            ens på Regeringskansliet, eller hur? Ingrid Burman säger att den
            offentliga sektorn har burit kvinnors jämställdhet. Jag kan inte
            förstå att kvinnors jämställdhet och frihet ska gynnas av ett
            monopol. Det förstår jag inte.
          </note>
          <note>
            Det är just det vi ser i samtliga fackliga organisationer inom
            vården. Man vill ha alternativ och mångfald i vården. Det är för
            att det finns en monopolställning som man inte har fått upp lönerna
            på ett bättre sätt. Det är inte så att kvinnors frihet gynnas
            av monopol.
          </note>
          <note type="speaker">
            Anf. 19 INGRID BURMAN (v) replik:
          </note>
          <note>
            Herr talman! Det är bra att vi ser till att det finns en jämställdhetsdiskussion
            när vi diskuterar sjukvård. Det är bra att vi lyfter de delarna.
          </note>
          <note>
            När det gäller kvinnors löner vet Chatrine Pålsson mycket väl
            att det är ett prioriterat område inte minst för Vänsterpartiet.
            För att förstärka de offentliga arbetsgivarna har i dag kommuner
            och landsting mer pengar. Det är ett ansvar som vi menar att de
            offentliga arbetsgivarna måste ta för att höja kvinnor löner.
          </note>
          <note>
            Vi vet också att lönegapet mellan kvinnor och män sakta men säkert
            har börjat minska, men det går i alldeles för långsam takt. När
            vi jämför de löner som sätts inom privat sektor ligger de kvinnodominerade
            yrkena väldigt långt efter. Där måste man ta ett ytterligare större
            ansvar.
          </note>
          <note>
            Vi vet att marknaden inte löser detta. Monopolet är ingen hämsko
            när det gäller att utveckla kvinnors löner. Det handlar om en
            värdering där kvinnors arbetsområde ständigt undervärderas och
            där mannens arbetsområde är norm allt detta vet vi.
          </note>
          <note>
            Hur ska vi då gå vidare för att jobba med detta angelägna område?
            Vi ska jobba med strukturerna. Där skiljer sig Kristdemokraterna
            och Vänsterpartiet åt. Vi ska jobba med strukturer och skapa redskap.
            Tittar jag på vården har de tre partier som nu har jobbat tillsammans
            några år börjat jobba på det sättet.
          </note>
          <note>
            Socialstyrelsens genomlysning var ett beställningsverk från de
            tre partierna, och rapporten kom. Nu börjar vi jobba med redskapen
            utifrån det. Redskap är till exempel att sätta jämställdhetsmål
            inom de olika områdena, eftersom man då kan mäta och jobba emot
            dem.
          </note>
          <note>
            Vad Vänsterpartiet försöker göra i det här betänkandet är att
            få in genusperspektivet i den högspecialiserade vården. Trots
            allt måste jag konstatera att vi hittills är ensamma om detta.
          </note>
          <note type="speaker">
            Anf. 20 CHATRINE PÅLSSON (kd) replik:
          </note>
          <note>
            Herr talman! Jag vet inte vad jag ska säga. Jag har aldrig påstått
            att Kristdemokraterna och Vänsterpartiet har en gemensam ideologi
            på något område. Vänsterpartiet talar om monopol och värn av system
            mer än verksamheten. Kristdemokraterna talar om mångfald där verksamheten
            och kvaliteten är det absolut centrala.
          </note>
          <note>
            När det gäller grundsynen att vi ska ha lika lön för lika arbete
            vågar jag säga att alla borgerliga partier är fullt eniga om det.
            Men när man har stött regeringen i tolv år tycker jag att man
            borde ha kommit längre. Det är min åsikt. Jag hade inte känt mig
            nöjd om jag suttit i en regering i tolv år och inte hade lyckats
            bättre.
          </note>
          <note>
            Jag är naturligtvis glad att frågan lyfts fram. Men vi är många
            som har jobbat för detta på olika sätt, som Erik Ullenhag sade.
            Vi vet att man för de kvinnodominerade yrkena nu enligt Vänsterpartiet
            fortsättningsvis bara ska ha en arbetsgivare. Man vill inte ha
            det så i framtiden.
          </note>
          <note>
            Därför är det en jämställdhetsfråga av stora mått att vi ser
            till att vi inte stänger för mångfald utan öppnar för mångfald.
            Då kan fler både kvinnor och män starta eget och få sin livsdröm
            att gå i uppfyllelse med hög kvalitet och ett gott bemötande för
            patienterna.
          </note>
          <note>
            Det tror jag är nödvändigt för framtidens utveckling. Jag tror
            alltså inte att monopol är en lösning på riksplanet eller på det
            kommunala eller regionala planet. Ska vi få jämställdhet på olika
            områden och frihet att välja måste det till mångfald.
          </note>
          <note type="speaker">
            Anf. 21 LARS-IVAR ERICSON (c):
          </note>
          <note>
            Herr talman! Att människor i alla åldrar oavsett bostadsort får
            ett så gott bemötande som möjligt inom hälso- och sjukvården är
            för Centerpartiet en viktig fråga. Att bli bemött med respekt
            och empati på sjukvårdens olika nivåer betyder mycket för vårt
            välbefinnande och för att vi ska bli så friska som möjligt när
            vi drabbas av olika sjukdomar. Lyckligtvis behöver de flesta av
            oss inte utnyttja det som vi i dag debatterar rikssjukvård men
            för den skull får den inte vara mindre angelägen utan måste utformas
            på ett sätt som blir så bra som möjligt både för vårdgivare och
            för vårdtagare.
          </note>
          <note>
            Centerpartiet är i stort sett nöjt med det som framförs i betänkandet.
            Vi delar uppfattningen att det krävs mera samarbete inom den högspecialiserade
            vården. Detta medför i sin tur en bättre vårdkvalitet och en ekonomiskt
            mera effektiv verksamhet. Patientsäkerheten och behandlingsresultaten
            blir bättre.
          </note>
          <note>
            Nämnden för rikssjukvård får en viktig uppgift genom att de ska
            fatta beslut om vilken hälso- och sjukvård som ska utgöra rikssjukvård
            och besluta om tillstånd att bedriva sådan sjukvård. Vi välkomnar
            att de sex sjukvårdsregionerna är representerade i nämnden och
            att deras representanter som en samlad majoritet kan ge en god
            inblick i aktuella förhållanden inom hälso- och sjukvård i hela
            landet.
          </note>
          <note>
            Herr talman! Alla goda krafter ska samverka för att vi ska få
            en så bra hälso- och sjukvård som möjligt. Därför är det något
            uppseendeväckande att man inte har sett till den resurs som andra
            vårdgivare än landsting kan vara även när vi talar om rikssjukvård.
          </note>
          <note>
            Den högspecialiserade sjukvården utvecklas ständigt och då inte
            endast inom den landstingsdrivna region- och rikssjukvården. Därför
            borde det vara möjligt att ta till vara det som privata vårdgivare
            kan bidra med så att även de ska kunna ge rikssjukvård. Vi efterlyser
            att regeringen omarbetar förslaget till ändring av hälso- och
            sjukvårdslagen så att det klart och tydligt framgår att privata
            vårdgivare med offentlig finansiering ska kunna bedriva rikssjukvård.
            Det är viktigt att slå fast att även privata vårdgivare kan stå
            för värdena kvalitet, kompetens och patientnytta.
          </note>
          <note>
            Herr talman! I detta betänkande förekommer orden samverkan och
            samordning ofta, och dessa borde vara positiva ord om de används
            så att de gynnar vårdtagarna och deras anhöriga. Tillgången till
            högspecialiserad sjukvård är så viktig att vi förutom att ta vara
            på resurserna i Sverige genom ökad samordning och samarbete också
            måste vara öppna för att utöka samarbetet med de nordiska länderna
            och naturligtvis med medlemsländerna i EU.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 22 JAN LINDHOLM (mp):
          </note>
          <note>
            Herr talman! Hälso- och sjukvården har varit en landstingsangelägenhet
            under lång tid. Men vi har under de senaste åren sett en ökning
            av samordningen mellan landstingen, inte minst genom exempelvis
            regionförsöken i Skåne och Västra Götaland. Många landsting är
            för små. De har faktiskt för få potentiella patienter inom många
            diagnoser i dag för att de ska kunna klara av att själva upprätthålla
            kompetensen inom landstinget för vissa diagnosgrupper men också
            för att politiskt kunna motivera inför sina medborgare många dyra
            utrustningar som erfordras för en del mindre patientgrupper.
          </note>
          <note>
            Med den ökade kunskap som vi har fått och med de nya metoder
            som har utvecklats har det bildats specialiteter inom specialiteter.
            Det har utvecklats smalare och djupare nischer där kravet på befolkningsunderlaget
            för att man helt enkelt ska kunna upprätthålla specialiteten har
            ökat. Vi kanske snart står inför det faktum att även hela vårt
            land är för litet för att upprätthålla ett underlag för kompetens
            för ingrepp av vissa slag och vissa behandlingar. Det är möjligt
            att det är så på något område i dag, fastän jag inte känner till
            det.
          </note>
          <note>
            Samtidigt har vi ett växande krav på närhet i vården. Det är
            inte bara individen som vill att vården ska vara så nära som möjligt.
            Många företag kräver närhet till ett sjukhus för att etablera
            sig på en ort. Det kan också vara så att vissa verksamheter inte
            tillåts etablera sig på en ort på grund av att det inte finns
            närhet till ett sjukhus. Stålverket ska kanske läggas ned om akutmottagningen
            försvinner.
          </note>
          <note>
            Det är en dimension som jag tror glöms bort i den som jag ofta
            upplever ganska Stockholmsfixerade debatten i riksdagen. Vi som
            kommer från mindre orter tycker kanske att detta är en av de viktigaste
            frågorna när det gäller sjukvårdens existens i lokalsamhället.
          </note>
          <note>
            I den nationella handlingsplanen för vård och omsorg om äldre
            tycker jag att det är ganska tydligt att regeringen vill se en
            utveckling där kommunerna övertar alltmer av vårdansvaret för
            gruppen äldre. Det allt vanligare kravet att vårdinstanserna och
            vårdens villkor ska vara lika över hela landet oavsett var man
            bor är någonting som drar åt andra hållet, det som stöder tanken
            att man borde ha alltmer nationellt styrande av vården. Det finns
            många parametrar i detta.
          </note>
          <note>
            Utifrån denna bakgrund, herr talman, tycker jag ändå, när man
            väger samman, att det är ganska bra initiativ i propositionen
            om nationell samordning av rikssjukvården. Därför står vi efter
            bearbetningen av förslaget i utskottet i huvudsak bakom förslaget
            i betänkandet.
          </note>
          <note>
            Naturligtvis står vi också bakom våra reservationer. Jag hade
            tänkt efter ordväxlingen här yrka bifall till reservation 5, och
            nu kan jag göra det utan att antalet voteringar ökar. Jag ställer
            mig bakom den reservationen. Jag tycker att debatten visar att
            det är bra om alla får möjlighet att ta ställning till den. Annars
            nöjer jag mig med att yrka bifall till reservation 8. Det blir
            alltså reservationerna 5 och 8. Vi har ytterligare en, men jag
            avstår från att yrka på den eftersom man vet hur utfallet blir.
          </note>
          <note>
            Jag lyfter fram reservation 8 därför att vi från Miljöpartiet
            tycker att regeringen i arbetet har glömt bort patienter med sällsynta
            diagnoser. Denna grupp har ett lite annorlunda problem genom att
            de ofta inom sitt vårdområde, landstinget, är så sällsynta att
            det inte ens finns någon kompetens att ge dem korrekt diagnos
            från början. Det händer ofta att de inte i tid remitteras till
            något ställe i landet där det finns en kunskap för att ge dem
            korrekt behandling och vård.
          </note>
          <note>
            Vi har i reservation 8 försökt beskriva de brister som vi ser
            med den föreslagna ordningen för rikssjukvård. Vi är oroliga för
            att dessa patienter fortfarande kommer att kunna ramla mellan
            stolarna, som man brukar säga. Det hade varit väldigt bra om propositionen
            tydligt hade pekat ut behovet av ett nationellt centrum för sällsynta
            diagnoser där man kan få tillräckligt underlag för att behålla
            kompetenser, ge behandling och stötta vården på hemorten med både
            erfarenhet och utbildning. Det är ofta det som behövs. På ett
            sådant centrum skulle man kunna utveckla kunskapen och bedriva
            forskningsverksamhet.
          </note>
          <note>
            Jag hoppas att riksdagen ställer sig bakom reservation 8. Men
            om man inte skulle göra det har vi skrivit ett särskilt yttrande,
            nämligen att både regeringen och Socialstyrelsen i sitt fortsatta
            arbete med Rikssjukvårdsnämnden kan titta på våra förslag. Jag
            hoppas att man där tar med sig kloka synpunkter och säkerställer
            att dessa grupper inte hamnar i kläm. Tyvärr är det ofta de minsta
            grupperna som glöms bort, men man behöver inte vara mindre viktig
            bara för att man råkar representera ett sällsynt eller ovanligt
            behov.
          </note>
          <note>
            Det kanske retar någon när man under ett valår säger att de 7
            000 medlemmarna i Riksförbundet Sällsynta diagnoser kanske inte
            är den allra hetaste valgruppen för de politiska partierna. Men
            det skulle hedra politiken om man kunde visa att även en liten
            grupp ett litet särintresse också är viktig. Jag tycker att man
            ska stödja reservation 8.
          </note>
          <note>
            Herr talman! Jag väntar fortfarande på byggstarten för dubbelspåret
            mellan Falun och Borlänge.
          </note>
          <note type="speaker">
            Anf. 23 CONNY ÖHMAN (s):
          </note>
          <note>
            Herr talman! Jag vill börja med att yrka bifall till förslaget
            i betänkandet och avslag på reservationerna.
          </note>
          <note>
            Det är oerhört viktigt att vi fortsätter att bygga ut närsjukvården
            i Sverige. De allra största vårdbehoven ska behandlas nära patienten,
            och de vanligaste sjukdomarna är också möjliga att behandla nära
            patienten. Men vi måste alltid organisera vår sjukvård så att
            vi självklart även kan ta hand om dem med sällsynta diagnoser.
            Vi har sedan snart 25 år tillbaka i tiden en indelning av Sverige
            i sjukvårdsområden kopplade till universitetssjukhus. Där planeras
            handkirurgi, plastikkirurgi, thoraxkirurgi, neurokirurgi och typiska
            regionspecialiteter. Vi har goda erfarenheter av verksamheten.
            Man gör ett seriöst jobb i samverkansnämnderna för att diskutera
            sig samman om vilka resurser som behövs i dessa och en del andra
            specialiteter. Ganska länge har uppfattningen varit att man behöver
            ungefär en miljon i befolkningsunderlag för specialiteterna. Det
            gäller fortfarande.
          </note>
          <note>
            Självfallet finns diagnoser som är sällsynta och där det behövs
            ett större befolkningsunderlag än den dryga miljonen. Propositionen
            och betänkandet handlar om att få en struktur på hur besluten
            ska fattas i de sammanhangen. Vi har varit utan en sådan struktur
            i ett antal år. Många gånger handlar det om att tung utrustning
            behövs för att kunna bedriva vården. Det behövs en viss volym
            för att man ska bli duktig på att behandla de sällsynta sjukdomarna.
            Det behövs någon specifik kompetens för att utföra ett bra jobb
            med de sällsynta diagnoserna.
          </note>
          <note>
            Med förslaget i propositionen, som utskottet ställer sig bakom
            i betänkandet, får vi från den 1 januari nästa år en struktur
            för beslutsfattandet i dessa frågor. Det är fråga om områden som
            många gånger kräver en nära koppling till forskning och utveckling.
            Därför är det, i varje fall i min värld, naturligt att det är
            på de svenska universitetssjukhusen det finns förutsättningar
            för att driva på utvecklingen om dessa diagnoser. Långtifrån all
            utveckling sker i vårt land på det här området. Mycket handlar
            om att ta hem den kunskap och kompetensutveckling som sker över
            hela jordklotet till våra svenska patienter. Då måste det finnas
            ett antal spjutspetsar som sysslar med detta på heltid, och då
            är för vissa diagnoser landet ett lämpligt upptagningsområde.
          </note>
          <note>
            Vi ska inte blunda för att i ytterligt sällsynta fall räcker
            inte ens en gång Sveriges nio miljoner invånare för att organisera
            viss vård. Det förekommer redan i dag i väldigt liten omfattning
            att man remitterar svenska patienter till internationella centrum
            för vissa mycket specifika behandlingar. Den möjligheten måste
            självfallet finnas kvar i framtiden.
          </note>
          <note>
            Brännskadevård har nämnts många gånger som ett sådant exempel.
            Omstruktureringen av barnhjärtkirurgin i Sverige har nämnts som
            ett annat exempel. Men det finns en lång lista på sällsynta diagnoser.
            Dessa områden finns inte alltid med i den svenska sjukvårdsdebatten,
            men det är oerhört viktigt att det finns en struktur för hur vi
            ska organisera våra resurser för dessa patientgrupper. Det handlar
            om att få en patientsäkerhet eftersom det verkligen är fråga om
            sällsynta diagnoser, och det behövs en viss volym för att verkligen
            bli duktig på dem. Det handlar om att faktiskt ta till vara våra
            resurser i vården på ett effektivt sätt. Det är inte effektivt
            i detta lilla land att köpa dyra, tunga utrustningar som kanske
            inte används på ett optimalt sätt. Om inte dessa resurser samordnas
            kommer ett antal läkare, sjuksköterskor med flera att syssla med
            dessa diagnoser så sällan att det blir helt omöjligt att upparbeta
            en kompetens på dessa områden.
          </note>
          <note>
            Jag är övertygad om att när verksamheten väl är sjösatt och man
            börjar diskutera de olika områdena kommer de svenska landstingen
            framför allt de med universitetssjukhus att erbjuda sina tjänster
            på alla tänkbara områden som finns inom det smala vårdområdet.
            Nämnden, där samverkansnämnderna kommer att finnas representerade,
            kommer att få en delikat uppgift att besluta om lokaliseringen
            av olika saker. Men det blir ett nationellt gemensamt beslutsunderlag
            och ett gemensamt nationellt beslutsfattande när det gäller denna
            lilla strimma av svensk sjukvård. Det är utmärkt att vi har det
            vid sidan av det jobb som i dag görs av de svenska samverkansnämnderna
            när det gäller att diskutera organisationen av den övriga högspecialiserade
            sjukvården.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.17 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 24 TREDJE VICE TALMANNEN:
          </note>
          <note>
            Det har blivit dags för veckans frågestund. Vi hälsar följande
            statsråd välkomna: Finansminister Pär Nuder, utbildnings- och
            kulturminister Leif Pagrotsky, justitieminister Thomas Bodström,
            statsrådet Morgan Johansson och försvarsminister Leni Björklund.
          </note>
          <note>
            Tillfällig vapenamnesti
          </note>
          <note type="speaker">
            Anf. 25 BEATRICE ASK (m):
          </note>
          <note>
            Fru talman! I går beslutade riksdagen för andra gången att begära
            att regeringen låter införa en tillfällig vapenamnesti.
          </note>
          <note>
            Bakgrunden är att vi vet att det finns en hel del illegala vapen
            och ammunition runtom i Sverige som ställer till det både vad
            gäller kriminalitet och annat. Genom att erbjuda den breda allmänheten
            att lämna in vapen till polisen utan risk för att man ska bli
            dömd för vapenbrott kan mängden vapen i omlopp minska.
          </note>
          <note>
            När den förra borgerliga regeringen genomförde en sådan här vapenamnesti
            1993 lämnade man in över 17 000 skjutvapen och 15 ton ammunition.
          </note>
          <note>
            Min fråga till justitieministern, eftersom vi har beslutat detta
            tidigare och inget har hänt, är: När kommer justitieministern
            att agera för att denna gång genomföra den tillfälliga vapenamnesti
            som riksdagen nu har begärt? Kan vi räkna med ett initiativ före
            semestrarna?
          </note>
          <note type="speaker">
            Anf. 26 Justitieminister THOMAS BODSTRÖM (s):
          </note>
          <note>
            Fru talman! Ja, Beatrice Ask, det kan man. Som du väl känner
            till har vi gjort ett ganska omfattande arbete när det gäller
            bekämpande av illegal vapenhantering. Vi har också sagt att vi
            kommer att gå vidare med den vapenamnesti som det finns enighet
            om och som också riksdagen har begärt. Det har jag sagt tidigare
            i en interpellationsdebatt för ett par veckor sedan. Det kommer
            att ges besked om det före semestern.
          </note>
          <note type="speaker">
            Anf. 27 BEATRICE ASK (m):
          </note>
          <note>
            Fru talman! Jag känner väl till de förslag som regeringen har
            lämnat, och är glad för att man bland annat har föreslagit att
            polisen nu ska få söka vapen i fordon. Det är någonting som vi
            moderater har krävt länge.
          </note>
          <note>
            Desto mer förvånad eller glad blir man då över att regeringen
            tänker ta fram en sådan här vapenamnesti eftersom socialdemokraterna
            här i riksdagen avslog den begäran som fanns på kammarens bord.
          </note>
          <note>
            Det är fantastiskt bra att regeringen nu kommer att genomföra
            detta, men låt mig då få återupprepa frågan: Kommer initiativet
            redan före sommaren? Eller när ska vi kunna förvänta oss att människor
            kan lämna in vapen som dräller omkring i onödan i Sverige till
            polisen?
          </note>
          <note type="speaker">
            Anf. 28 Justitieminister THOMAS BODSTRÖM (s):
          </note>
          <note>
            Fru talman! Socialdemokraterna har också sagt att de är positiva
            till det, och det har vi naturligtvis diskuterat. Faktum är att
            jag precis nu, innan jag gick in hit, pratade med en ledamot från
            Socialdemokraterna i justitieutskottet.
          </note>
          <note>
            Jag kan ge samma besked igen. Ja, det kommer att initieras ett
            ärende om vapenamnesti. Det kommer troligen att vara klart till
            årsskiftet och därefter gälla under en viss tid. Det är inte frågan
            om när arbetet ska börja, utan det har redan påbörjats. Det kommer
            att kunna presenteras inom ett par veckor.
          </note>
          <note>
            Regeringens hållning i IsraelPalestina-konflikten
          </note>
          <note type="speaker">
            Anf. 29 CARL B HAMILTON (fp):
          </note>
          <note>
            Fru talman! Min fråga går till Pär Nuder som ansvarig för övergripande
            och allmänpolitiska frågor.
          </note>
          <note>
            Bakgrunden till min fråga är två saker som har hänt på den senaste
            tiden. I förra veckan beslutade regeringen att avlysa svenskt
            deltagande i en internationell flygövning där Israel är med på
            ett hörn.
          </note>
          <note>
            Det har också förts diskussioner i denna vecka om att ge eller
            att inte ge visum till Sverige för företrädare för terrororganisationen
            Hamas. Först sade regeringen ja, bara den inte själv blev inblandad
            utan bara riksdagens ledamöter bland socialdemokrater. Sedan sade
            statsministern nej. Nu kritiserar stödpartierna regeringen mycket
            hårt på denna punkt.
          </note>
          <note>
            Min fråga är: Håller regeringens position i IsraelPalestina-konflikten
            på att ändras på något sätt?
          </note>
          <note type="speaker">
            Anf. 30 Finansminister PÄR NUDER (s):
          </note>
          <note>
            Fru talman! Jag skulle kunna göra svaret enkelt och kort: På
            intet sätt ändras regeringens hållning.
          </note>
          <note>
            Vi ställer upp bakom världssamfundets krav på den nya regeringen
            i Palestina, nämligen att den ska erkänna Israels rätt att existera,
            att den tar avstånd från våld och terror och att man lever upp
            till de internationella avtal som den palestinska myndigheten
            har ingått. Vår linje är kristallklar i Mellanösternfrågan.
          </note>
          <note type="speaker">
            Anf. 31 CARL B HAMILTON (fp):
          </note>
          <note>
            Fru talman! Detta är en långsiktig konflikt på plats, men också
            inom den vänsterkartell som styr Sverige. Två stödpartier kräver
            att, som i det här fallet, visum ska ges.
          </note>
          <note>
            Min fråga är: Vad är det som säger att inte regeringens ambition
            att hålla ihop denna splittrade kartell blir så stark när vi närmar
            oss valet att regeringen kommer att falla undan för stödpartierna
            och välja en mjukare linje mot Hamas?
          </note>
          <note type="speaker">
            Anf. 32 Finansminister PÄR NUDER (s):
          </note>
          <note>
            Fru talman! Jag kan inte annat än att upprepa det svar som jag
            nyss gav, nämligen att regeringens linje i Mellanösternfrågan
            är konsekvent entydig. Den avgörs inte av vad enskilda riksdagspartier
            tycker i viseringsfrågor.
          </note>
          <note>
            Vi har en mycket tydlig linje, och den delas av världssamfundet.
            Den nya regeringen i Palestina måste ställa upp på de krav som
            FN, EU, den så kallade kvartetten och alla andra ställer: Erkänn
            staten Israels rätt att existera! Erkänn de avtal som den palestinska
            myndigheten har ingått! Ta avstånd från terror och våld!
          </note>
          <note>
            Barn i ekonomiskt utsatta familjer
          </note>
          <note type="speaker">
            Anf. 33 SVEN GUNNAR PERSSON (kd):
          </note>
          <note>
            Fru talman! I regeringens vårbudget kan vi läsa att andelen fattiga
            människor i vårt land har ökat. Samma sak gäller för andelen barn
            med svag ekonomi.
          </note>
          <note>
            Rädda Barnen presenterade för knappt en månad sedan en rapport
            som visar att antalet barn till ensamstående föräldrar som lever
            i ekonomisk utsatthet har ökat kraftigt under de senaste 1015
            åren. Ungefär vart fjärde barn till ensamstående och sammanlagt
            en kvarts miljon barn lever i ekonomisk utsatthet enligt senast
            tillgänglig statistik.
          </note>
          <note>
            Jag vill fråga statsrådet Morgan Johansson om han efter tolv
            års obrutet socialdemokratiskt maktinnehav ser detta som det gigantiska
            misslyckande som det faktiskt är. Och vad avser han att göra för
            att förbättra förutsättningarna för de här barnen?
          </note>
          <note type="speaker">
            Anf. 34 Statsrådet MORGAN JOHANSSON (s):
          </note>
          <note>
            Fru talman! Sanningen är precis tvärtom, Sven Gunnar Persson.
            Det är nämligen så att antalet barn som lever i utsatta familjer
            i familjer som till exempel uppbär socialbidrag eller som lever
            under det som man betraktar som existensminimum har minskat år
            för år. Det visar också den rapport som frågeställaren själv hänvisar
            till. Det finns en minskning, och den stora minskningen har skett
            sedan 1997 och framåt.
          </note>
          <note>
            Det beror bland annat på att vi har stärkt den generella välfärdspolitiken
            men också på att vi under de här åren har tillskapat 300 000 fler
            jobb. Föräldrarna har fått arbete, vilket innebär att barnfamiljernas
            ekonomi totalt sett har stärkts.
          </note>
          <note>
            Om vi inte hade genomfört några av de reformer som vi har gjort,
            till exempel maxtaxan i barnomsorgen som ju Kristdemokraterna
            har varit så mycket emot, så hade situationen för de här barnfamiljerna
            sett betydligt värre ut än vad den gör i dag.
          </note>
          <note>
            Vi har en nedgång i antalet utsatta barn i ekonomiskt hänseende,
            och det tycker jag nog att Kristdemokraterna borde erkänna.
          </note>
          <note type="speaker">
            Anf. 35 SVEN GUNNAR PERSSON (kd):
          </note>
          <note>
            Fru talman! Om man läser innantill i slutet på regeringens bil.
            3 till vårpropositionen så framgår det tydligt att andelen med
            svag ekonomi har ökat. Det står att andelen barn mellan 0 och
            17 år med svag ekonomi har ökat och att de ekonomiskt marginaliserade
            har ökat.
          </note>
          <note>
            Bakom siffrorna och statistiken finns Sofia, Jonas, Tobias och
            många andra vars föräldrar inte har möjlighet att unna sig själva
            och barnen någonting annat än det allra nödvändigaste. Och Morgon
            Johanssons svar ger ju inte mycket hopp om förbättringar, eftersom
            han inte ens står för sin egen statistik, den som regeringen själv
            har skrivit.
          </note>
          <note>
            Är det inte dags, statsrådet, för en rejäl skattereform som ger
            låginkomsttagare en större frihet och makt över sina liv? Är det
            inte dags, statsrådet, för en familjepolitisk reform där exempelvis
            barnbidraget fördubblas och beskattas så att de som har det allra
            sämst får behålla mest?
          </note>
          <note type="speaker">
            Anf. 36 Statsrådet MORGAN JOHANSSON (s):
          </note>
          <note>
            Fru talman! Den ekonomiska situationen för de mest utsatta i
            vårt land har förbättrats oerhört kraftigt under de senaste tio
            åren. Ta bara antalet människor som tvingas gå på socialbidrag.
            Vi ser en 40-procentig nedgång sedan 1997. 100 000 färre barn
            lever i dag i familjer med socialbidrag än vad som var fallet
            1997.
          </note>
          <note>
            Jag tycker nog att Sven Gunnar Persson borde gå tillbaka och
            titta på den rapport som Rädda Barnen gjorde och som han själv
            refererade till. Där ser han nämligen att antalet barn i ekonomiskt
            utsatta situationer fortsätter att minska.
          </note>
          <note>
            En av de reformer som jag nu ser ligger framför borgerligheten
            är just att höja maxtaxan i barnomsorgen och på det sättet försätta
            många barnfamiljer i ekonomiskt trångmål. Det tycker jag inte
            att vi ska göra.
          </note>
          <note>
            SVT:s demokratiska uppdrag
          </note>
          <note type="speaker">
            Anf. 37 ÅSA TORSTENSSON (c):
          </note>
          <note>
            Fru talman! Jag har en fråga till kulturminister Leif Pagrotsky.
          </note>
          <note>
            Sveriges Television är ett public service-företag dit alla som
            har tv betalar licens. SVT:s utbud ska präglas av demokratiska
            och humanistiska värden.
          </note>
          <note>
            I samband med vinterns program Toppkandidaterna fick vinnaren
            250 000 kr av licenspengarna och fick välja vart pengarna skulle
            gå. Vinnaren gav i det här fallet 100 000 till det utomparlamentariska
            projektet Osynliga partiet, som är en underorganisation till Syndikalistiska
            ungdomsförbundet.
          </note>
          <note>
            Centerns lokaler runtomkring i landet har den senaste tiden utsatts
            för skadegörelse, och i flera fall har fraktioner av Osynliga
            partiet tagit på sig ansvaret. Licenspengar har alltså gått till
            en organisation som använder våld och skadegörelse som arbetsmetod.
            Det är anmärkningsvärt med tanke på SVT:s just demokratiska uppdrag.
          </note>
          <note>
            Min fråga blir då till kulturministern: Vad anser statsrådet
            om att licenspengar som svenska folket betalat används för att
            sponsra organisationer med tvivelaktiga demokratiska syner?
          </note>
          <note type="speaker">
            Anf. 38 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag vill gärna börja med att säga att de busfasoner
            som det här så kallade partiet som Åsa Torstensson refererar till
            håller på med är värt bara förakt. Det finns inget stöd någonstans,
            såvitt jag förstår, bland det svenska folket för den typ av förkastliga
            aktiviteter som de håller på med.
          </note>
          <note>
            Jag beklagar naturligtvis att en offentlig person som toppkandidaten
            har valt att göra Osynliga partiet synligt, såvitt jag förstår
            mot deras egen önskan, genom att lyfta fram dem på det här sättet.
            Men jag kan inte som minister med ansvar för det här området gå
            in i Sveriges Televisions interna programarbete och påbjuda vad
            de ska göra eller inte göra. Men så långt och så konkret och tydligt
            som jag kan vill jag ta avstånd från den typ av verksamhet som
            de här pengarna har använts till.
          </note>
          <note type="speaker">
            Anf. 39 ÅSA TORSTENSSON (c):
          </note>
          <note>
            Fru talman! Jag uppskattar att kulturministern, som har ansvar
            också för det öppna demokratiska samtalets värden, här tar avstånd
            från den typen av icke demokratiska aktioner. Vi har väntat på
            detta.
          </note>
          <note>
            Min följdfråga blir: Undergräver det inte SVT:s uppdrag att präglas
            av demokratiska värden och tydlighet när svenska folket betalar
            licenspengar till den här verksamheten?
          </note>
          <note type="speaker">
            Anf. 40 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag vill som minister med just det här ansvaret vara
            återhållsam med att recensera den typ av interna beslut som man
            fattar i SVT. Riksdagen har bestämt att andra instanser ska vara
            de som granskar hur Sveriges Television lever upp till de olika
            krav som ställs i det här avseendet och att jag som politiker
            bör hålla ett visst respektavstånd.
          </note>
          <note>
            Av vad jag har sagt framgår ju min uppfattning om de kriminella
            aktiviteter som det här så kallade partiet håller på med. Och
            den som vill får väl dra slutsatser om hur det här hänger ihop.
            Men jag vill vara försiktig med att här berätta vad jag tycker
            att SVT ska ha för belöningsstruktur och vad man ska ha för exakta
            villkor i sina tävlingar och lotterier.
          </note>
          <note>
            Men, som sagt, min åsikt om vad det här är fråga om är alldeles
            solklar.
          </note>
          <note>
            Staten och Svenska kyrkan
          </note>
          <note type="speaker">
            Anf. 41 LEIF BJÖRNLOD (mp):
          </note>
          <note>
            Fru talman! Min fråga riktas också till kulturminister Leif Pagrotsky.
          </note>
          <note>
            Din företrädare på posten, Marita Ulvskog, gjorde en stor förändring
            i det svenska samhället när hon verkade för att skilja Svenska
            kyrkan från staten. Fortfarande finns det kvar en hel del reminiscenser
            och kopplingar mellan staten och kyrkan. Jag tänker då närmast
            på statens och regeringens tillsyn när det gäller begravningsverksamheten.
            Nu har Riksrevisionen kommit med mycket skarp kritik i frågan.
            Då undrar jag, som första fråga, vad ministern tänker göra med
            anledning av det.
          </note>
          <note>
            Skatteverket har också börjat protestera mot att de ska vara
            tvungna att ta in kyrkoavgifterna. Där har de ett problem. Där
            måste de ju, till skillnad mot när det gäller begravningsavgifterna,
            kontrollera medlemskap och så vidare. Nu undrar jag om det inte
            snart är dags att kunna skilja stat och kyrka åt genom att låta
            respektive församling sköta de här verksamheterna själva.
          </note>
          <note type="speaker">
            Anf. 42 Finansminister PÄR NUDER (s):
          </note>
          <note>
            Fru talman! I egenskap av ansvarig för Skatteverket känner jag
            mig manad att svara på frågan. Jag har debatterat den här frågan
            här i riksdagen ganska nyligen.
          </note>
          <note>
            Skatteverket har till uppgift att ta in avgifter från dem som
            är medlemmar i Svenska kyrkan. Det är en del av den uppgörelse
            som träffades när staten och kyrkan skildes åt, och regeringen
            har inga som helst planer på att frångå uppgörelsen. Om den råder
            det bred politisk enighet.
          </note>
          <note>
            Vi ska försöka att undanröja de problem som finns med uppbörden
            av kyrkoavgiften. Men vi har inga som helst planer på att frångå
            det avtal som gäller mellan staten och kyrkan.
          </note>
          <note type="speaker">
            Anf. 43 LEIF BJÖRNLOD (mp):
          </note>
          <note>
            Fru talman! Det handlar inte enbart om den svenska kyrkan. Det
            handlar ju om nio stycken samfund som har uppdraget att genomföra
            det här. Det handlar inte heller om några små pengar, mellan 13
            och 15 miljarder kronor.
          </note>
          <note>
            Begravningsavgiften går inte bara till Svenska kyrkan utan även
            till en del kommuner. Det visar att det finns vissa möjligheter
            att hantera det på ett annat sätt än att låta Svenska kyrkan vara
            huvudman för själva begravningsverksamheten.
          </note>
          <note>
            Då vill jag fråga, återigen kulturministern, för jag trodde att
            det var hans fråga närmast, om det kommer att ske några förändringar
            i framtiden när det gäller de här kopplingarna.
          </note>
          <note type="speaker">
            Anf. 44 Finansminister PÄR NUDER (s):
          </note>
          <note>
            Fru talman! Jag är ledsen, men det blir finansministern som svarar
            igen. Det är jag som har ansvar för de här frågorna.
          </note>
          <note>
            Jag kan bara upprepa det jag sade tidigare. Vi har inga planer
            på att riva upp det avtal som finns mellan kyrkan och staten och
            de trossamfund som tar i anspråk den service som Skatteverket
            ger genom att ta upp uppbörd.
          </note>
          <note>
            Villkoren för småföretagarna
          </note>
          <note type="speaker">
            Anf. 45 SONIA KARLSSON (s):
          </note>
          <note>
            Fru talman! För att värna arbete och sysselsättning är det viktigt
            med goda villkor för våra småföretagare, inte minst eftersom småföretagen
            är viktiga för att skapa framtidens jobb. Det trodde jag att vi
            var många partier som var överens om både bland samarbetspartierna
            och i den borgerliga alliansen. Men till min stora förvåning hörde
            jag i tisdags att den borgerliga alliansen vill slopa den nedsättning
            av arbetsgivaravgifter som finns i dag.
          </note>
          <note>
            Min fråga är om finansministern har någon uppfattning om vad
            ett sådant förslag skulle innebära.
          </note>
          <note type="speaker">
            Anf. 46 Finansminister PÄR NUDER (s):
          </note>
          <note>
            Fru talman! Svaret på frågan gavs ju för några år sedan av verkställande
            direktören för organisationen Företagarna som organiserar småföretagarna.
            Då var frågan aktuell om man skulle ta bort nedsättningen av arbetsgivaravgifter
            upp till 800 000. Det mycket entydiga beskedet från företagarna
            var då att det skulle få förödande konsekvenser just för småföretagen.
          </note>
          <note>
            Jag utgår från att företagarna tycker samma sak i dag, nämligen
            att detta skulle drabba just de små och medelstora företagen.
            Nu är jag inte här för att svara för den borgerliga alliansens
            politik, men vad jag har kunnat läsa mig till ger man med den
            ena handen och tar tillbaka väldigt mycket mer med den andra handen.
            Det blir småföretagen som får betala.
          </note>
          <note type="speaker">
            Anf. 47 TREDJE VICE TALMANNEN:
          </note>
          <note>
            Jag vill påminna om att frågorna ska gälla statsrådens tjänsteutövning
            och regeringens politik.
          </note>
          <note type="speaker">
            Anf. 48 SONIA KARLSSON (s):
          </note>
          <note>
            Fru talman! Jag var intresserad av hur finansministern ser på
            ett sådant förslag eftersom vi brukar vara eniga om att det är
            väldigt viktigt med arbete och sysselsättning. Jag är därför bekymrad
            över att det läggs ett förslag som försämrar sådant som småföretagarna
            i dag tycker är viktigt.
          </note>
          <note type="speaker">
            Anf. 49 Finansminister PÄR NUDER (s):
          </note>
          <note>
            Fru talman! Jag delar den uppfattningen. Det är regeringens uppfattning.
            Frågeställarna frågar om regeringens politik. Regeringens politik
            är inte att försämra för småföretagen på det sätt som har föreslagits
            i debatten.
          </note>
          <note type="speaker">
            Anf. 50 TREDJE VICE TALMANNEN:
          </note>
          <note>
            Eftersom det rör andra partiers politik och flera ledamöter har
            reagerat ger jag ordet till Sven Gunnar Persson för en kommentar
            på maximalt en minut.
          </note>
          <note type="speaker">
            Anf. 51 SVEN GUNNAR PERSSON (kd):
          </note>
          <note>
            Fru talman! Vi har fått se ännu en cirkusuppvisning av Socialdemokraterna
            för att de ska kunna kritisera alliansens politik. Som såväl Sonia
            Karlsson som Pär Nuder vet kompenseras höjningen mycket väl med
            omfattande insatser för små och medelstora företag för att de
            ska kunna expandera, växa, nyanställa och bidra till svensk tillväxt.
          </note>
          <note>
            Sveriges deltagande i internationella militära övningar
          </note>
          <note type="speaker">
            Anf. 52 ERLING WÄLIVAARA (kd):
          </note>
          <note>
            Fru talman! Min fråga går till försvarsminister Leni Björklund.
          </note>
          <note>
            Sverige har beställt 204 JAS-plan. Beställningen gjordes under
            det kalla kriget. Nu har förhållandena förändrats. Behovet är
            i dagsläget bara 100 plan.
          </note>
          <note>
            Enligt uppgift talar nu Försvarsmakten om att man ska skrota
            plan i stället för att använda dem. Ansträngningar görs visserligen
            att försöka sälja och leasa ut planen.
          </note>
          <note>
            Ett utmärkt tillfälle att marknadsföra JAS-planet hade varit
            att fullfölja den planerade övningen Spring Flag i Italien där
            flera europeiska länder deltar. Sverige skulle delta med sex plan
            från F 17.
          </note>
          <note>
            Regeringen bestämde i ett mycket sent skede att Sverige inte
            ska vara med i övningen eftersom Israel är med.
          </note>
          <note>
            Min fråga till försvarsministern är: Hade inte en medverkan i
            Spring flag-övningen varit ett utmärkt tillfälle att marknadsföra
            JAS-planet och kunna sälja planet i stället för att skrota det?
            Hur ska Sverige kunna delta i framtida internationella insatser
            med flygvapnet när vi inte får öva tillsammans med andra länder?
          </note>
          <note type="speaker">
            Anf. 53 Försvarsminister LENI BJÖRKLUND (s):
          </note>
          <note>
            Fru talman! Vi ställer ju om det svenska försvaret och vi ska
            ha en ökad internationalisering. Det betyder naturligtvis fler
            internationella övningar. Regeringen är mån om att den övningsverksamheten
            genomförs på ett sätt som står i samklang med en bred acceptans
            hos svenska folket.
          </note>
          <note>
            Vi har några vägledande principer när vi prövar de internationella
            övningarna. Det ska vara med länder som tillhör Partnerskap för
            fred. Det ska vara med länder som vi har ett bilateralt militärt
            samarbete med. Det ska vara med länder som vi deltar i internationellt
            fredsfrämjande arbete tillsammans med.
          </note>
          <note>
            I början av april fick regeringen en anmälan från Försvarsmakten
            om att förutsättningarna hade förändrats när det gällde en av
            de internationella övningarna. Efter beredning, som inte tog särskilt
            lång tid, i Regeringskansliet svarade vi Försvarsmakten att det
            inte stämmer med de principer vi har och att det därför är lämpligt
            att avvakta ett annat övningstillfälle.
          </note>
          <note type="speaker">
            Anf. 54 ERLING WÄLIVAARA (kd):
          </note>
          <note>
            Fru talman! Andra europeiska länder som deltog i övningen såg
            inga hinder i att Israel var med. Sverige ensamt ställde de här
            kraven.
          </note>
          <note>
            Vid övningen Snöflingan i norra Sverige i vintras deltog ryssarna.
            Vi vet att den 18:e mekaniserade bataljonen från S:t Petersburg
            var med. Den är mycket känd för riktigt vedervärdiga angrepp mot
            tjetjenerna. Då gick det bra att öva tillsammans. De är visserligen
            med i PFF-samarbetet, men om vi ställer moraliska krav på Israel
            borde vi rimligtvis ställa dem också på ryssarna.
          </note>
          <note>
            Sysslar inte regeringen med dubbelmoral när man inte kan öva
            tillsammans med israelerna? Är det inte bättre med samarbete än
            att försöka isolera ett annat land?
          </note>
          <note type="speaker">
            Anf. 55 Försvarsminister LENI BJÖRKLUND (s):
          </note>
          <note>
            Fru talman! Jag tycker att Erling Wälivaara borde veta bättre
            än att lägga ihop de två övningarna. Vi har ju ett ansvar för
            att internationaliseringen av det svenska försvaret sker i steg
            som gör att svenska folket känner förtroende och tilltro och att
            det svenska försvaret har en fortsatt förankring.
          </note>
          <note>
            Ryssland är med i Partnerskap för fred och vi deltar i övningar
            tillsammans i Kosovo. Det stämmer med de principer vi har.
          </note>
          <note>
            Jag tycker inte att det är en stor sak att vi avviker från att
            vara med i övningar där förutsättningarna förändrats. Det har
            hänt tidigare. Det kommer sannolikt att hända någon gång emellanåt
            att det blir ändrade förutsättningar och att vi bestämmer oss
            för att inte delta.
          </note>
          <note>
            Skälet är att vi är måna om att det som riksdagen har önskat,
            nämligen en ökad internationalisering, ska ske i sådan takt att
            det finns ett starkt stöd hos svenska folket.
          </note>
          <note>
            Avveckling av reklamskatten
          </note>
          <note type="speaker">
            Anf. 56 JEPPE JOHNSSON (m):
          </note>
          <note>
            Fru talman! Jag har en fråga till finansminister Pär Nuder.
          </note>
          <note>
            Den 10 april 2002 tillkännagav riksdagen för regeringen som sin
            mening att reklamskatten skulle avvecklas. Direktreklam, tv, radio
            och Internet är ju redan skattebefriade. De så kallade gratistidningarna
            missgynnas mest av de skatteregler vi har i dag.
          </note>
          <note>
            Under tiden har olika finansministrar sagt att reklamskatten
            ska avskaffas när ekonomin så tillåter.
          </note>
          <note>
            Jag vill citera ur TT den 18 april i år: En av de starkaste budgetar
            som en finansminister i Europa kan lägga fram i dag så beskrev
            en nöjd Pär Nuder vårbudgeten under den traditionsenliga budgetpromenaden
            på tisdagen.
          </note>
          <note>
            Fru talman! Utifrån detta uttalande och vad man har sagt innan
            är min fråga: När kommer regeringen att verkställa beställningen?
          </note>
          <note type="speaker">
            Anf. 57 Finansminister PÄR NUDER (s):
          </note>
          <note>
            Fru talman! Först och främst vill jag tacka Jeppe Johnsson för
            att han till riksdagens protokoll läste in vad jag sade om budgeten.
            Jag förstår indirekt att han delar uppfattningen att det här är
            en av de starkaste budgetar som någon finansminister i Europa
            kan presentera eftersom han efterlyser ytterligare reformer, den
            här gången på inkomstsidan i form av en avskaffad skatt.
          </note>
          <note>
            Vi tog ett första steg i att avskaffa reklamskatten i samband
            med årsskiftet då skatten sänktes med 300 miljoner kronor. Regeringen
            har för avsikt att återkomma till när vi ska ta nästa steg.
          </note>
          <note type="speaker">
            Anf. 58 JEPPE JOHNSSON (m):
          </note>
          <note>
            Fru talman! Finansministern får göra vilka tolkningar han vill.
            Han kunde tolkat mitt första inlägg med vad han tidigare har sagt,
            nämligen: När vi har råd ska vi ändra det här.
          </note>
          <note>
            Jag vet att det har tagits ett litet steg. Men det steget missgynnade
            snarare gratistidningarna.
          </note>
          <note>
            Min slutfråga är: Hur ser finansministern på tillkännagivanden?
            Ska regeringen verkställa dem?
          </note>
          <note type="speaker">
            Anf. 59 Finansminister PÄR NUDER (s):
          </note>
          <note>
            Fru talman! Vi är i färd med det. Vi tog ett första steg vid
            årsskiftet, som jag sade. Tillkännagivandet är uttryckt när ekonomin
            så tillåter.
          </note>
          <note>
            Jag kan inte annat än notera, vilket jag gjorde i en interpellationsdebatt
            med Gunnar Andrén häromdagen, att den så kallade borgerliga alliansen
            inte heller har med ett avskaffande av reklamskatten i sitt budgetalternativ.
          </note>
          <note>
            Herrelösa fastigheter
          </note>
          <note type="speaker">
            Anf. 60 RIGMOR STENMARK (c):
          </note>
          <note>
            Fru talman! Jag vill vända mig till justitieminister Thomas Bodström.
          </note>
          <note>
            Det gäller en fråga som vi har debatterat vid ett flertal tillfällen.
            Den handlar om herrelösa fastigheter.
          </note>
          <note>
            Eftersom det nu är vår vet jag att ungdomarna och även barnen
            kommer ut och leker. Och det område som jag tänker på berör mitt
            hemlän Uppsala, nämligen Hästhagen i Söderfors.
          </note>
          <note>
            Jag vet också att justitieministern var vänlig och tog min motion
            i beaktande och såg till att det blev en lagändring om att tillföra
            gode män för kommunerna. Men det har inte hjälpt.
          </note>
          <note>
            Jag undrar om ministern har något mer i beredskap. Vi kan inte
            ha det på detta sätt. Det är ett stort område där Familjebostäder
            har sju stora hus som måste saneras. Vad avser ministern att vidta
            för åtgärder så att detta rättas till på riktigt allvar?
          </note>
          <note type="speaker">
            Anf. 61 Justitieminister THOMAS BODSTRÖM (s):
          </note>
          <note>
            Fru talman! Precis som sägs här har vi vidtagit de åtgärder som
            har efterfrågats, och vi har också genomfört de lagändringar som
            har efterfrågats.
          </note>
          <note>
            Det är möjligt att det inte löser alla problem. Men det är ännu
            för tidigt att säga vilka ytterligare åtgärder som kommer att
            behövas. Men precis som jag har sagt tidigare, både före lagändringen
            och efter, kommer vi att följa frågan och precis som tidigare
            vidta de åtgärder som behövs. Det kan jag försäkra.
          </note>
          <note type="speaker">
            Anf. 62 RIGMOR STENMARK (c):
          </note>
          <note>
            Fru talman! Då kan jag tala om för Thomas Bodström att det inte
            fungerar. Området är fortfarande ograverat som det har varit under
            många år. Inte minst viktigt är detta eftersom staten har haft
            försvarsövningar i området. Det visar att det är ett oerhört miljöfarligt
            område som måste saneras. Och staten måste faktiskt ta sitt ansvar
            för Hästhagen i Söderfors. Jag vill skicka med detta både till
            justitieministern och till försvarsministern.
          </note>
          <note type="speaker">
            Anf. 63 Justitieminister THOMAS BODSTRÖM (s):
          </note>
          <note>
            Fru talman! Det är alltså på det sättet att detta tidigare har
            förhindrats genom att vi inte har haft den lagreglering som nu
            har genomförts. Men nu har det åtgärdats, och vi har en sådan.
            Därför kan vi lättare följa upp det arbete som behöver göras.
            Och jag är fullt medveten om den situation som råder. Och det
            är viktigt att komma ihåg att bara för att man gör en lagreglering
            så ordnar sig inte allting automatiskt.
          </note>
          <note>
            Nu gäller det att stat, kommun och andra myndigheter tar det
            ansvar som vi är helt överens om behöver tas. Och man kan inte
            heller nu säga att det behövs en lagändring från riksdagen på
            förslag från regeringen. Det har redan gjorts, och vi har tagit
            det ansvaret. Men, som sagt, vi får inte luta oss tillbaka nu.
            Utan nu behövs det ytterligare insatser på det sätt som beskrivs.
          </note>
          <note>
            Tingsrättsorganisationen i Göteborg
          </note>
          <note type="speaker">
            Anf. 64 JAN ERTSBORN (fp):
          </note>
          <note>
            Fru talman! Jag vill ställa en fråga till justitieministern.
            Vi fick för en dryg månad sedan besked om att regeringen hade
            landat i fråga om tingsrättsorganisationen i Göteborg med förorter
            och att det inte blev någon Hisingens tingsrätt eller Angereds
            tingsrätt utan en stor samlad tingsrätt.
          </note>
          <note>
            Även om vi från oppositionen har varit kritiska mot stora domstolar,
            så kan vi faktiskt den här gången se fördelarna, speciellt om
            man nu inryms i en byggnad intill polis, åklagare och häkte. Men
            det finns en fråga i sammanhanget, och den gäller en utlokalisering
            av en enhet för tvistemål och sjörätt till Hisingen.
          </note>
          <note>
            Min fråga är: Vad är regeringens skäl för att man ska bryta ut
            en del av den stora Göteborgs tingsrätt?
          </note>
          <note type="speaker">
            Anf. 65 Justitieminister THOMAS BODSTRÖM (s):
          </note>
          <note>
            Fru talman! Det är riktigt att en del av tingsrätten ska finnas
            där, och den får naturligtvis egna arbetsuppgifter på det sätt
            som behövs. Anledningen till att det inte formellt blev Hisingens
            tingsrätt var att vi tyckte att det just med tanke på placeringen
            kan finnas goda skäl att inte ha komplicerade brottmål på det
            ställe som har beskrivits på Hisingen. Därför är denna enhet tänkt
            för tvistemål och i synnerhet sjörätt. Just av det skälet går
            det inte att formellt ha en särskild domstol, utan det får bli
            en del av den nya domstolen Göteborgs tingsrätt. Det är det som
            är skälet till detta.
          </note>
          <note type="speaker">
            Anf. 66 JAN ERTSBORN (fp):
          </note>
          <note>
            Fru talman! I tidigare diskussioner med justitieministern har
            vi talat om att vissa tingsrätter i samband med förändringarna
            fick två eller tre kansliorter. Då har vi varit väldigt överens
            om att det var mycket olämpligt ur ledningssynpunkt och när det
            gäller möjligheterna att flytta domare från den ena arbetsuppgiften
            till den andra.
          </note>
          <note>
            Jag förstår över huvud taget inte vad justitieministern nu gav
            för skäl till att det ska finnas en tvistemålsavdelning och en
            sjörättsavdelning på Hisingen. De som är berörda av en sådan enhet,
            förutom allmänheten, är domare och advokater. Och de finns i dag
            i centrala Göteborg. Och vad gäller domarna så skulle de ju finnas
            på samma ställe om man inrymde dem i den planerade nybyggnaden.
          </note>
          <note type="speaker">
            Anf. 67 Justitieminister THOMAS BODSTRÖM (s):
          </note>
          <note>
            Fru talman! Jo, det är alltså så, Jan Ertsborn, att vi redan
            tidigare har sagt att en viktig del i detta arbete är att man
            också har statlig närvaro i andra områden än bara i de centrala
            delarna av Göteborg, Stockholm och Malmö. På samma sätt som vi
            har flyttat ut en del av den dömande verksamheten till Flemingsberg
            vill vi också göra det till Hisingen. Men det finns ett undantag.
            Polis, åklagare och kriminalvård har nämligen haft starka invändningar
            mot att det vid brottmål ska ske besvärliga transporter. Det är
            både stora risker med ett sådant arbete och stora kostnader.
          </note>
          <note>
            Därför har vi när det gäller omorganisationen i Göteborg gjort
            den bedömningen att vi lyssnar på dessa myndigheter och tar bort
            brottmålen från Hisingen och låter övrig verksamhet vara kvar,
            så att den ursprungliga tanken om en statlig närvaro i andra områden
            än bara i centrala Göteborg ligger fast. Det är på det sättet
            som vi har kommit fram till denna lösning. Då får vi precis det
            som vi har velat uppnå och också en bred enighet bland de berörda
            myndigheterna.
          </note>
          <note>
            Studenternas ekonomiska villkor
          </note>
          <note type="speaker">
            Anf. 68 OWE HELLBERG (v):
          </note>
          <note>
            Fru talman! Jag har en fråga till Pär Nuder. I dag har Sveriges
            Förenade Studentkårer ett kampanjmöte på Sergels torg för att
            tala om studenternas sociala och ekonomiska situation.
          </note>
          <note>
            I vårbudgeten får de tack vare Vänsterpartiets insatser en liten
            höjning av den sammanlagda inkomsten av bidrag och lån. Det blir
            en höjning från 6 900 kr per månad till 7 200 kr per månad, eller
            ungefär 70 000 kr om året.
          </note>
          <note>
            Häromdagen gick socialminister Berit Andnor ut med beskedet om
            att gränsen för att vara fattig i Sverige är att ha en sammanlagd
            disponibel inkomst på 100 000 kr. Studenternas ekonomiska situation
            är betydligt sämre.
          </note>
          <note>
            Min fråga blir då om ministern delar Berit Andnors uppfattning
            och om den kommer att få någon betydelse framöver när det gäller
            studenternas ekonomi.
          </note>
          <note type="speaker">
            Anf. 69 Finansminister PÄR NUDER (s):
          </note>
          <note>
            Fru talman! Det är riktigt att studenter har en utsatt ekonomisk
            situation. Nu är studenterna inte en homogen grupp. Det finns
            studenter med bättre ekonomiska villkor, och det finns studenter
            med sämre ekonomiska villkor. Vi tyckte ändå att det fanns skäl
            att inleda en reformering av studiemedelssystemet. Det gjorde
            vi nu i samband med vårbudgeten, vilket gör att studenterna får
            en höjning med totalt 300 kr i månaden från den 1 juli.
          </note>
          <note>
            Jag är inte alls främmande för, även om jag vet att det är dyrt,
            att gå vidare under kommande år. Men det får avgöras dels med
            tanke på vilket ekonomiskt utrymme som finns, dels med tanke på
            andra utsatta grupper som också har krav på ökade insatser på
            olika sätt.
          </note>
          <note type="speaker">
            Anf. 70 OWE HELLBERG (v):
          </note>
          <note>
            Fru talman! Vänsterpartiet menar att studenternas ekonomiska
            villkor måste förbättras rejält. En höjning med ytterligare 1
            000 kr per månad är nödvändig och återställer egentligen studenternas
            ekonomiska situation till hur den var i början av 80-talet.
          </note>
          <note>
            En annan viktig fråga är boendekostnaderna. I vårbudgeten förbättras
            stödet för byggande av fler och billigare studentbostäder. Det
            är återigen ett initiativ från Vänsterpartiet. Men stödet till
            bostadsbyggandet och inte minst till studentbostäder är osäkert
            inför framtiden. Regeringen förlänger det nuvarande stödet till
            mitten av 2008, men Vänsterpartiet vill se rejäla investeringsbidrag
            som löper åtminstone tio år framåt i tiden.
          </note>
          <note>
            Då blir min fråga: Blir det ett fortsatt stöd till studentbostadsbyggandet,
            så att det kan byggas fler studentbostäder med rimliga hyror även
            efter mitten av 2008?
          </note>
          <note type="speaker">
            Anf. 71 Finansminister PÄR NUDER (s):
          </note>
          <note>
            Fru talman! Nu är det i och för sig bara jag tillsammans med
            statsministern som har satt våra signaturer under vårbudgeten.
            Men där finns också, om än inte lika synligt, signaturer från
            Vänsterpartiet och Miljöpartiet. Vi är överens om den ekonomiska
            politiken i vårbudgeten som nu ligger på riksdagens bord.
          </note>
          <note>
            Jag tror att Owe Hellberg nu försöker plädera för Vänsterpartiets
            valmanifest. Och det står honom naturligtvis fritt att göra det.
            Det kommer vi socialdemokrater också att göra tids nog när vi
            presenterar vårt valmanifest. Men en sak är säker, och det är
            att det kommer att byggas betydligt fler studentbostäder och små
            hyreslägenheter än i dag om vi får förnyat förtroende.
          </note>
          <note>
            Marinens Musikkår
          </note>
          <note type="speaker">
            Anf. 72 KERSTIN ANDERSSON (s):
          </note>
          <note>
            Fru talman! Jag har en fråga till försvarsminister Leni Björklund
            som rör Marinens Musikkår i Karlskrona. Marinens Musikkår är den
            enda professionella militärmusikorkestern i Sverige med heltidsanställda.
            Den är också en viktig del av vårt kulturliv och vårt gemensamma
            kulturarv sedan 1680.
          </note>
          <note>
            Frågan om Marinens Musikkårs vara eller icke vara har varit aktuell
            länge. Och försvarsministern har fått flera frågor angående detta
            här i kammaren.
          </note>
          <note>
            I går besökte försvarsministern min hemkommun Karlskrona och
            träffade då Marinens Musikkår på en repetition. Jag har sett och
            hört olika uppgifter om vilket besked de fick från försvarsministern
            och skulle gärna vilja veta vilket budskap försvarsministern framförde
            till musikkåren.
          </note>
          <note type="speaker">
            Anf. 73 Försvarsminister LENI BJÖRKLUND (s):
          </note>
          <note>
            Fru talman! Det är riktigt att jag hade ett samtal med Marinens
            Musikkår. Jag kan först konstatera att hela försvaret genomgår
            en omställning, att det är tuffa sparkrav över hela linjen och
            att man också naturligtvis måste titta på om försvarsmusikverksamheten
            kan effektiviseras.
          </note>
          <note>
            Däremot har aldrig regeringen i några anvisningar talat om att
            en orkester ska plockas bort eller sagt hur stora belopp man kan
            spara i försvarsmusiken. Jag sade att min inriktning är att vi
            ska ha en ordentlig musikverksamhet i försvaret och att musikkårerna
            i Karlskrona och Göteborg ska vara kvar.
          </note>
          <note>
            Om en vecka kommer jag att få ett underlag från Försvarsmakten.
            Då kommer Försvarsmakten att tala om hur de ser på musikkårerna
            i Karlskrona och Göteborg. Jag tror att jag sade att jag tycker
            att det skulle vara trist om jag tvingas gå in och detaljstyra
            hur försvarsmusiken ska se ut och utformas. Jag hoppas att jag
            slipper det. Försvarsmusiken har en viktig roll i försvaret även
            framöver.
          </note>
          <note>
            Politikerarvoden och statliga vd-löner
          </note>
          <note type="speaker">
            Anf. 74 GUSTAV FRIDOLIN (mp):
          </note>
          <note>
            Fru talman! Det var inte bara i måndags som det marscherades
            och demonstrerades över landet, utan också i tisdags demonstrerades
            det då i Göteborg. Det så kallade Ulrikaupproret mot höga bonusar
            i näringslivet och alltför höga arvoden till förtroendevalda och
            politiker hade utlyst en demonstration. Därför har jag en fråga
            till finansminister Pär Nuder, som ju har att hålla i vår gemensamma
            plånbok.
          </note>
          <note>
            Jag tror att många förtroendevalda över landet tycker att det
            är lite orättvist med den typ av uppror som var i Göteborg där
            man pratar om politiker som roffar åt sig. De allra flesta förtroendevalda
            i vårt land utför sitt uppdrag alldeles utan eller med ett väldigt
            lågt arvode därför att de vill göra världen lite bättre för sina
            nära och för dem i sina kommuner.
          </note>
          <note>
            Men pekar ändå inte förekomsten av ett sådant här uppror på det
            som Miljöpartiet länge sagt om att man måste hålla efter bonusar
            i det statliga näringslivet och arvoden i riksdagen och bland
            politiker och förtroendevalda, på att man måste göra just det
            så att förtroendet för oss politiker fortsätter att vara stort
            och så att förtroendet för att skattepengarna går till det man
            vill att de ska gå till faktiskt får finnas bland medborgarna?
            Pekar alltså inte det här på att man behöver den typen av åtgärder
            mot det statliga näringslivet och kanske till och med mot våra
            ärade riksdagsledamöter?
          </note>
          <note type="speaker">
            Anf. 75 Finansminister PÄR NUDER (s):
          </note>
          <note>
            Fru talman! Jag instämmer i det som Gustav Fridolin inledningsvis
            sade, nämligen att det stora flertalet av förtroendevalda folkvalda
            politiker, som det heter är personer som har ett vanligt jobb
            och som vid sidan av, på sena kvällar, utför ett uppdrag i en
            fritidsnämnd, i en skolstyrelse eller vad det nu kan vara, många
            gånger till ett väldigt lågt arvode.
          </note>
          <note>
            Hur riksdagen arvoderar riksdagens ledamöter är inte en fråga
            som ska ställas till mig som finansminister, utan den ska ställas
            av riksdagen till riksdagen själv.
          </note>
          <note type="speaker">
            Anf. 76 GUSTAV FRIDOLIN (mp):
          </note>
          <note>
            Fru talman! Jag tror att Pär Nuder vet att jag har ställt frågan
            många gånger. Jag tror också att Pär Nuder vet att regeringen
            som håller efter de statliga bolagen och att vi i riksdag och
            regering gemensamt har att besluta om en del frågor, om sådant
            som ersättningssystem, inkomstgarantisystem och så vidare.
          </note>
          <note>
            Därför skulle jag vilja ställa tre ja- eller nej-frågor till
            finansministern:
          </note>
          <note type="speaker">
            Anf. 77 Finansminister PÄR NUDER (s):
          </note>
          <note>
            Fru talman! När det gäller de statliga bolagen och de arvoden
            och ersättningar som utgår till ledande personer har vi riktlinjer
            som utfärdas av regeringen och som det ankommer på styrelserna
            i respektive bolag att följa. Jämför man de reglerna med de regler
            som finns i det privata näringslivet och tittar man också på de
            ersättningsnivåer som finns ser man att det är betydligt lägre
            ersättningsnivåer i de statliga bolagen än det generellt sett
            är på motsvarande poster inom det privata näringslivet.
          </note>
          <note>
            När det sedan gäller arvoden rörande riksdagsledamöter och statsråd
            vet Gustav Fridolin likaväl som alla andra i den här kammaren
            att vi har särskilda institutioner som fastställer riksdagsledamöternas
            och statsrådens arvoden personer som är oväldiga och ska stå fria
            och kunna göra en bedömning av vad som är rimligt. Jag tycker
            att vi ska fortsätta att hålla oss till den ordningen. Vi ska
            inte sätta våra egna löner, utan det ska göras av oberoende personer.
          </note>
          <note>
            Anmälningsskyldighet vid övergrepp mot barn
          </note>
          <note type="speaker">
            Anf. 78 SOLVEIG HELLQUIST (fp):
          </note>
          <note>
            Fru talman! I går kom Rädda Barnen med en undersökning som visar
            att tusentals barn utsätts för sexuella övergrepp och misshandel.
            Vi vet också att vissa yrkesgrupper i vissa verksamheter har en
            lagstadgad skyldighet att anmäla. Min fråga vill jag ställa till
            Morgan Johansson.
          </note>
          <note>
            Enligt min mening har den här anmälningsskyldigheten aldrig fungerat
            som det är tänkt trots bra skrivningar i lagen. Orsaken till att
            den inte fungerar är bland annat att det råder osäkerhet bland
            personal om när man ska anmäla. Man känner en stor osäkerhet om
            vad som händer bakom hemmets stängda dörrar. Många är också väldigt
            rädda för hot och repressalier. Dessutom tycker man inte att det
            är någon idé att anmäla till socialtjänsten därför att ingenting
            händer.
          </note>
          <note>
            Min fråga till statsrådet Morgan Johansson är om statsrådet är
            beredd att vidta åtgärder för att den här anmälningsskyldigheten
            ska fungera och för att fler barn ska få skydd och hjälp.
          </note>
          <note type="speaker">
            Anf. 79 Statsrådet MORGAN JOHANSSON (s):
          </note>
          <note>
            Fru talman! Det här är en väldigt viktig fråga. Det gäller att
            vi hela tiden understryker att det inte är den enskilde läkaren
            eller läraren eller barnomsorgspersonalen som ska avgöra om de
            tecken som han eller hon ser, till exempel på misshandel i hemmet,
            är tillräckligt för att anmäla. Man ska göra en anmälan så fort
            man ser tecknen därför att det kan komma information från andra
            håll som bara socialtjänsten har det är bara socialtjänsten som
            så att säga har hela pusslet, hela bilden.
          </note>
          <note>
            Jag vill återigen understryka att man har denna anmälningsplikt.
            Det är väldigt viktigt att man följer den därför att om myndigheterna
            inte upptäcker de här situationerna och de här barnen kan vi ju
            inte heller använda oss av alla de insatser som finns lagstiftning,
            socialt stöd och annat.
          </note>
          <note>
            Vi skärpte anmälningsplikten för några år sedan år 2003 i en
            särskild lagstiftning. Vi utvidgade anmälningsplikten, och vi
            förtydligade också lagstiftningen. Vi kommer att gå fram med en
            handlingsplan för den sociala barn- och ungdomsvården. Det kommittébetänkandet
            har precis varit ute på remiss. Vi tittar också på det för att
            se hur man kan uppmärksamma de här frågorna ännu mer så att vi
            kan upptäcka sådant här ännu tidigare.
          </note>
          <note type="speaker">
            Anf. 80 SOLVEIG HELLQUIST (fp):
          </note>
          <note>
            Fru talman! Jag får tacka för svaret. Men jag vill ändå betona
            att det de facto inte hjälper att man skärper lagstiftningen.
            Så här har det ju varit i årtionden. Trots att lagen föreskriver
            att man ska anmäla gör man ju inte det på grund av rädsla eller
            obehag eller därför att socialtjänsten inte gör någonting.
          </note>
          <note>
            Jag tycker också att statsrådet överskattar socialtjänstens verktyg.
            Inom den frivilliga socialtjänsten har man faktiskt väldigt få
            möjligheter att hjälpa barn utan medgivande från föräldrarna.
          </note>
          <note>
            Min fråga till statsrådet blir därför om statsrådet inte är beredd
            att stödja Folkpartiets linje med en vassare och snävare anmälningsskyldighet
            och att öppna för ett mycket bredare förebyggande arbete.
          </note>
          <note type="speaker">
            Anf. 81 Statsrådet MORGAN JOHANSSON (s):
          </note>
          <note>
            Fru talman! Nja, en snävare anmälningsskyldighet vill jag inte
            ha, snarare tvärtom alltså en ännu större tonvikt på hur viktigt
            detta är. Jag tror att det bästa om det ska vara ytterligare insatser
            är att vi när det sker övergrepp och det sedan rullas upp hur
            situationen har varit till exempel i de fall där barn skadas väldigt
            allvarligt av sina föräldrar eller det är ett dödsfall, som vi
            ju alldeles nyss har kunnat läsa om i tidningarna inte bara blir
            bättre på att ta gärningsmännen, för det är vi ganska bra på,
            utan också går tillbaka och ser vad det var som gick fel. Vilken
            information hade socialtjänsten? Vilken information hade skolan,
            barnomsorgen och så vidare?
          </note>
          <note>
            Regeringen kommer därför före sommaren att presentera ett lagförslag
            om hur man kan sätta upp den typ av dödsorsaksutredningar och
            skadeutredningar som Socialstyrelsen tidigare har utrett. Där
            tror jag att vi får ett mycket bättre instrument än vi tidigare
            haft när det gäller att följa upp de här fallen.
          </note>
          <note>
            Integritetsskydd för brottslingar
          </note>
          <note type="speaker">
            Anf. 82 HILLEVI ENGSTRÖM (m):
          </note>
          <note>
            Fru talman! Man har kunnat läsa i tidningen att polisen varnar
            för pedofilen men vägrar visa hur han ser ut. Det händer tyvärr
            alltför ofta att kriminella personer rymmer från fängelser och
            rättspsykiatriska kliniker. Senast hände det här i Stockholm för
            en vecka sedan. Den här mannen som var dömd tio gånger för grova
            sexualbrott mot kvinnor och barn var ute på rymmen. Trots att
            polisen varnat för att den här mannen skulle kunna vara farlig
            lämnade man inte ut någon bild på honom för att kunna varna allmänheten.
          </note>
          <note>
            Jag vill därför ställa en fråga till justitieministern. Det handlar
            om en gärningsman som är dömd för ett grovt brott. Är det rimligt
            att hans integritet är viktigare än att skydda kvinnor och barn
            från att den här personen ska kunna begå nya brott mot dem?
          </note>
          <note type="speaker">
            Anf. 83 Justitieminister THOMAS BODSTRÖM (s):
          </note>
          <note>
            Fru talman! Man arbetar med rymningar från rättspsykiatriska
            kliniker på Socialdepartementet, och det har också gjorts klara
            förbättringar, på samma sätt som vi på Justitiedepartementet har
            tagit vårt ansvar när det gäller rymningar från fängelser. Det
            arbetet har givit resultat. Det kommer dock inte att innebära
            att det aldrig någonsin sker några rymningar. Men jag kan försäkra
            att Ylva Johansson arbetar och har arbetat med den här frågan,
            vilket också har gett resultat.
          </note>
          <note>
            Jag tror att Hillevi Engström väl känner till att jag inte får
            överpröva hur polisen agerar i ett enskilt ärende även om jag
            har synpunkter på det. Det finns möjligheter för polisen att i
            vissa fall lämna ut en bild. I det här fallet kom vi fram till
            att enligt polisen var inte den här mannen farlig, även om det
            påstods i vissa medier.
          </note>
          <note type="speaker">
            Anf. 84 HILLEVI ENGSTRÖM (m):
          </note>
          <note>
            Fru talman! För oss moderater är det väldigt viktigt att polisen
            ska kunna skydda allmänheten från brott. Deras viktiga uppgift
            är att förebygga och utreda brott. Då blir det väldigt märkligt
            att polisen kan göra bedömningar på 21 olika sätt kring dem som
            rymmer från rättspsykiatriska kliniker och kriminalvårdsanstalter.
            I det här fallet säger polisens talesman att trots att mannen
            hade begått många brott ville man skydda hans integritet. De här
            bedömningarna görs nästan varje vecka eller månad på olika polismyndigheter
            i Sverige. Man fattar alltså olika beslut och har olika regler
            och praxis för detta.
          </note>
          <note>
            Jag undrar om det är så det ska gå till. Ska man kunna göra på
            olika sätt så att det blir olika säkert för oss i allmänheten
            när personer avviker från anstalter? Är det inte rimligt att polisen
            kan gå ut med bilder och varna allmänheten för dem som man bedömer
            är farliga för kvinnor och barn till exempel?
          </note>
          <note type="speaker">
            Anf. 85 Justitieminister THOMAS BODSTRÖM (s):
          </note>
          <note>
            Fru talman! Det handlar inte om att det är 21 olika myndigheter.
            Det handlar om att polisen själv ska göra en bedömning i varje
            enskilt fall. Det finns inga hinder, varken från min, regeringens
            eller riksdagens sida, för att polisen i vissa situationer får
            publicera en bild på en förstasida. Men det kan ändå vara värt
            att veta att både läkarna och polisen som arbetade med den här
            mannen ansåg att han inte var farlig för andra. Man gjorde den
            bedömningen, och det har ingenting att göra med att det är olika
            polismyndigheter.
          </note>
          <note>
            Det vore ännu mer orimligt om jag som justitieminister skulle
            sitta i Rosenbad och ringa polisen och säga att i det här fallet
            bör de gå ut med en bild men i det här fallet bör de inte göra
            det. Då tror jag att vi skulle hamna i en ordning som ingen egentligen
            skulle tycka var bra. Jag är lite förvånad över att det ställs
            en sådan fråga av en erfaren riksdagsledamot.
          </note>
          <note>
            Studiemedel
          </note>
          <note type="speaker">
            Anf. 86 CECILIA WIKSTRÖM (fp):
          </note>
          <note>
            Fru talman! Jag riktar min fråga till utbildnings- och kulturminister
            Leif Pagrotsky. Många av Sveriges studenter vid våra högskolor
            och universitet är väldigt flitiga och idoga. De pluggar ofta
            dubbelt, och de arbetar så mycket som tiden medger. Men det finns
            en gräns för hur mycket de får eller kan arbeta, och den gränsen
            går vid 99 250 kr. Jobbar man för mer än så straffas man med indraget
            studiemedel eller reducerat studiemedel. De som drabbas hårdast
            av detta är äldre studenter som har försörjningsbörda, barn, bostadslån
            och så vidare. I förlängningen kan det till och med hända att
            den här kategorin människor inte väljer att studera vid våra universitet
            och högskolor. Det vore ganska förödande, för på det sättet förverkligar
            de inte sina livsambitioner och drömmar och medverkar inte heller
            till att skapa en framtid för Sverige.
          </note>
          <note>
            Jag undrar varför utbildnings- och kulturministern hitintills
            inte har velat medverka till att avskaffa den straffskatt på studenter
            som fribeloppet utgör.
          </note>
          <note type="speaker">
            Anf. 87 Utbildnings- och kulturminister LEIF PAGROTSKY (s):
          </note>
          <note>
            Fru talman! Låt mig först berätta att studiemedelsfrågorna handläggs
            i regeringen av statsrådet Lena Hallengren. Men eftersom jag ägnar
            mig mycket åt högskolefrågor kan jag ändå kommentera den här frågan
            i korthet.
          </note>
          <note>
            Jag tycker att det är väldigt viktigt att de oerhört stora resurser
            som vi lägger på studiemedel används på det effektivast tänkbara
            sättet. Jag tycker att det är bra att ungdomar jobbar vid sidan
            om studierna. Jag vill gärna uppmuntra det. Jag tror att det är
            bra också för studierna. Men jag tror inte att man ska lägga en
            del av de viktiga finansiella resurser som vi har på det här området
            på de studenter som har det allra bäst. Tjänar man 100 000 kr
            och dessutom har ungefär 7 000 i månaden i studiemedel finns det
            andra grupper av studenter som har större behov av pengar, till
            exempel studerande med barn. Dessutom är det oerhört viktigt att
            slå vakt om studenters möjlighet att söka bostadsbidrag om man
            månar om studenters ekonomi och inte bara om studenternas röster.
            Det tycker jag att ni i alliansen ska tänka på.
          </note>
          <note>
            Transfetter
          </note>
          <note type="speaker">
            Anf. 88 HILLEVI LARSSON (s):
          </note>
          <note>
            Fru talman! Jag vill ställa min fråga till folkhälsominister
            Morgan Johansson. Den gäller transfetter. Transfetter är ett speciellt
            industriellt tillverkat fett som har visat sig ge ökad risk för
            hjärt- och kärlsjukdomar. Det som är intressant är att detta fett
            alldeles utmärkt kan ersättas av annat nyttigare fett. Vi har
            en del varor i Sverige som innehåller höga halter av de här fetterna,
            till exempel McDonalds pommes frites och de här Kalle Anka-kexen
            till barn.
          </note>
          <note>
            Jag skulle önska att man kunde driva den här frågan på EU-nivå.
            Ett första steg skulle vara att man hade nivån av transfett i
            innehållsdeklarationen så att konsumenterna själva kunde ta ställning
            till om de vill köpa det som innehåller mycket transfett. Nästa
            steg tycker jag är att förbjuda detta både i Sverige och på EU-nivå,
            eftersom det kan ersättas av andra hälsosammare fetter.
          </note>
          <note>
            Jag vill fråga Morgan Johansson hur han ställer sig till detta
            med transfetter.
          </note>
          <note type="speaker">
            Anf. 89 Statsrådet MORGAN JOHANSSON (s):
          </note>
          <note>
            Fru talman! Just den frågeställning som Hillevi Larsson tar upp
            ligger faktiskt inom konsumentminister Ann-Christin Nykvists ansvarsområde.
            Men rent allmänt kan jag säga något om överviktsfrågan. Den allmänna
            bilden är nog den att vi äter mindre fett om man ser det från
            1970-talet och framåt, men vi äter mer och mer socker. Det är
            sockret som är en stor del av bekymret när vi nu har blivit lite
            tjockare än vad vi var för några år sedan.
          </note>
          <note>
            Jag har ett antal förslag som jag jobbar med, bland annat en
            dialog med livsmedelsindustrin för att försöka se till att livsmedelsindustrin
            kan bli bättre på att ta fram produkter som är både goda och nyttiga
            på en och samma gång. I den dialogen kan vi kanske också diskutera
            den här typen av fetter och den här typen av produkter. Men den
            huvudsakliga frågeställningen om vad som ska förbjudas och vilka
            frågor man ska driva på EU-nivå har konsumentministern hand om.
          </note>
          <note>
            Pliktverkets regionkontor i Karlstad
          </note>
          <note type="speaker">
            Anf. 90 VIVIANN GERDIN (c):
          </note>
          <note>
            Fru talman! Jag vill ställa en fråga till försvarsminister Leni
            Björklund. Regeringen har planer på att Pliktverkets regionkontor
            i Karlstad ska avvecklas och att verksamheten ska centraliseras
            till Stockholm. Det är 40 personer som riskerar att förlora jobbet
            om detta genomförs. Om regionkontoret för Pliktverket i Karlstad
            försvinner antar många att även stabsenheterna försvinner till
            Stockholm. Då förlorar Karlstad ytterligare 30 jobb.
          </note>
          <note>
            Därmed vill jag hävda att vi är tillbaka på ruta 1. Alldeles
            i dagarna har Konsumentverket utlokaliserats från Stockholm till
            Karlstad. Det beräknas ge 70 nya jobb. Det handlar alltså om 70
            nya jobb till Karlstad och 70 i dag befintliga jobb som försvinner
            från Karlstad. Med hänvisning till de jobb som försvunnit och
            de jobb som utlovades men inte till fullo blev kompenserade, undrar
            jag om regeringen i sin översyn av Pliktverket utifrån ett regionalpolitiskt
            perspektiv kommer att överväga att både regionkontoret och stabsenheten
            kan tänkas få vara kvar i Karlstad för sysselsättningens skull
            och som en kompensation för de tidigare utlovade jobben.
          </note>
          <note type="speaker">
            Anf. 91 Försvarsminister LENI BJÖRKLUND (s):
          </note>
          <note>
            Fru talman! Allra först ska vi väl vara överens om, Lilian Virgin,
            att regeringen har kompenserat KarlstadKristinehamnsregionen för
            de förändringar som har skett i samband med försvarsbeslutet.
          </note>
          <note>
            Däremot pågår en fortsatt effektivisering av försvaret med brett
            stöd. Från alla partier i Försvarsberedningen sade man att vi
            behöver skära ned på administration och stödmyndigheter för att
            få ut mer operativ effekt. Det är klart att när vi då ska ta ut
            så väsentligt mycket färre soldater till värnplikt så är det också
            rimligt att man ser över hur mönstringsförfarandet går till och
            om man kan effektivisera det. Det gör Pliktverket och har inkommit
            med ett underlag som regeringen har att överväga inför höstens
            budgetbeslut. Den prövningen pågår nu i Regeringskansliet.
          </note>
          <note type="speaker">
            Anf. 92 TREDJE VICE TALMANNEN:
          </note>
          <note>
            Jag vill tacka deltagande statsråd och ledamöter för en god disciplin.
            Vi har hunnit med 18 frågeställningar, vilket är ovanligt mycket.
            Tack så mycket!
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 4 maj
          </note>
          <note>
            Gustav Fridolin
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 9 maj.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 maj
          </note>
          <note>
            Eskil Erlandsson
          </note>
          <note>
            Eskil Erlandsson
          </note>
          <note>
            Karin Granbom
          </note>
          <note>
            Susanne Eberstein
          </note>
          <note>
            Berit Högman
          </note>
          <note>
            Holger Gustafsson
          </note>
          <note>
            Erling Wälivaara
          </note>
          <note>
            Peter Danielsson
          </note>
          <note>
            Gudrun Schyman
          </note>
          <note>
            Lars Johansson
          </note>
          <note>
            Jan-Evert Rådhström
          </note>
          <note>
            Krister Hammarbergh
          </note>
          <note>
            Catharina Elmsäter-Svärd
          </note>
          <note>
            Cecilia Widegren
          </note>
          <note>
            Heli Berg
          </note>
          <note>
            Magdalena Andersson
          </note>
          <note>
            Sten Tolgfors
          </note>
          <note>
            Hans Backman
          </note>
          <note>
            Anna Grönlund Krantz
          </note>
          <note>
            Anna Grönlund Krantz
          </note>
          <note>
            Christer Nylander
          </note>
          <note>
            Christer Nylander
          </note>
          <note>
            Christer Nylander
          </note>
          <note>
            Ulla Hoffmann
          </note>
          <note>
            Ulrik Lindgren
          </note>
          <note>
            Maria Larsson
          </note>
          <note>
            Tobias Krantz
          </note>
          <note>
            Ola Sundell
          </note>
          <note>
            Elisebeht Markström
          </note>
          <note>
            Alf Eriksson
          </note>
          <note>
            Agneta Lundberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 9 maj.
          </note>
          <note>
            11 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
